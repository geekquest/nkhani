title,news,links,date,author
Amangidwa Atapezeka ndi Nyanga ya Njovu ku Chikwawa,"Apolisi m’boma la Chikwawa amanga bambo wa zaka 40 zakubadwa, pomuganizira kuti wapezeka ndi mnyanga ya njovu yolemerera pafupipafupi ma kilogalamu khumi (10). Wofalitsa nkhani za apolisi m’bomalo Sergeant Dickson Matemba watsimikizaza nkhaniyi poyankhula ndi Radio Maria Malawi. Woganiziridwayu Edward Kachala anagwidwa pa 21 June anthu ena atatsina khutu apolisi kuti mkuluyu akutsatsa malondawa. “Tamangadi a Kachala anthu ena atatiuza kuti iwowa akugulitsa nyanga ya njovu yolemera 10kilograms. Ma CID athu ndi akuluakeulu ena a nthambi yowona za nkhalango anakwanitsa kuchita kafukufuku ndi kumanga mkuluyu. Tiwatengera ku khothi posachedwapa kuti akayankhe mlanduwu,” anatero a Matemba. Padakalipano apolisi ayamikira anthu a m’bomalo pokhala patsogolo kuwatsina khutu zokhudza anthu amena akupalamula milandu yosiyanasiyana m’bomalo. A Kachala amachokera m’mudzi mwa Chituwi mfumu yaikulu Ngabu m’boma lomwelo la Chikwawa.",https://www.radiomaria.mw/amangidwa-atapezeka-ndi-nyanga-ya-njovu-ku-chikwawa/,"June 25, 2023",judith sonkho
Papa Walengeza kuti Lucia ndi Wolemekezeka,"Mtsogoleri wa mpingo wa Katolika pa dziko lonse Papa Francisco wasayinira kalata yolengeza kuti Lucia dos Santos wa m’dziko la Portugal tsopano ndi wolemekezeka. Sister Lucia dos Santos Malinga ndi malipoti a Vatican Radio, Lucia ndi anzake ena awiri Francisco komanso Yasinta adawonekeredwa ndi Amayi Maria pa nthawi yomwe adali kuweta nkhosa ku Fatima m’dziko la Portugal m’chaka cha 1917. Iwo sadawonekeredwe ndi Amayi Maria kamodzi kokha koma izi zidapitirira kwa miyezi yokwana isanu. Powaonekera anawa, Amayi Maria adawulura zinthu zingapo: za kufunika komapemphera makamaka mapemphero a Kolona, za kufunika kokhala anthu odzimana, za kutha kwa nkhondo yoyamba ya dziko lonse la pansi (World War I), kukula kwa ulamuliro wa chi communist m’dziko la Russia ndi za mavuto ochuluka omwe akhristu adzakhale akukumana nawo mu zaka za kutsogolo kaamba ka chikhulupiliro chawo. Lucia pamodzi ndi asuweni ake Francisko ndi Yasinta Francisco ndi Yasinta atamwalira m’chaka cha 1919, Lucia adapitirira kusunga uthenga wa Amayi Maria ndipo kenako adalowa moyo wa m’chipani cha mu mpingo ndi kukhala sisitere. Iye adamwalira pa 13 February m’chaka cha 2005. Pamene munthu watchulidwa wolemekezeka (Venerable), amayembekezeka pambuyo pake kukhala wodala (Blessed) asadakhale woyera (Saint).",https://www.radiomaria.mw/papa-walengeza-kuti-lucia-ndi-wolemekezeka/,"June 24, 2023",judith sonkho
Amayi aku Immigration Athandiza Malo Osamalira Ana Aang’ono,"Amayi ochokera ku nthambi ya boma yowona zolowa ndi kutuluka mdziko muno ya Immigration m’boma la Mangochi apereka thandizo la katundu wosiyanasiyana kwa ana aang’ono omwe amalandira chisamaliro chawo ku malo a Open Arms Infant Home ku Namiyasi m’boma la Mangochi. Poyankhula pamene anali mlendo wolemekezeka ku mwambo wopereka thandizoli mayi Benadette Kalumo amene ndi mkazi wa mkulu wa nthambi ya Immigration m’dziko muno, anayamikira chidwi chomwe amayi ogwira ntchito ku Immigration-wa awonetsa pochita posonkhanitsa ndalama ndi kugulira thandizo lomwe akapereka ku malowa. Mayi Kalumo kupereka wina mwa katunduyo kwa a Mwaliwa Iwo anati zomwe amayiwa achita ndi madalitso aakulu ochokera kwa Mulungu. “Zimenezi ndi zabwino kwambiri ndi chifukwa chake ndinabwera kudzakhala nawo pano. Tipemphe anthu ena amene ali ndi kuthekera kuti ayesetse ndi chuma chawo kumathadniza anthu amene ali osowa chifukwa akatero Mulungu adzawadalitsa,” anatero mayi Kalumo. Zina mwa zinthu zomwe amayiwa apereka ku malowa ndi monga Sugar, SOBO squash, ma diaper, sopo, ufa ndi zina zambiri. Poyankhulapo m’modzi mwa akulu-akulu a ku malowa a Fred Mwaliwa anati zomwe amayi ogwira ntchito ku Immigration-wa achita, ndi zinthu zotamandika kwambiri kaamba koti malowa amasowa zambiri pa chisamaliro cha wana. “Ana amenewa amasowa matini 48 a mkaka wa lactogen 1 komanso matini 40 a lactogen 2 pa mwezi umodzi kuti tiwasamale. Pano zinthu zikuvuta kwambiri kuposera pachiyambi maka chifukwanso cha mliri wa COVID-19 zomwe zinachititsa kuti thandizo lomwe timapeza lichepe. Katundu wabwerayu ndiye kuti watichepetsera budget yathu. Pamenepa ndiye kuti mwezi onse wa July sitigula kanthu,” anatero a Mwaliwa. Malo a Open Arms Infant Home amasamala ana ongobadwa kumene mpaka zaka ziwiri omwe makolo awo anamwalira kapena omwe anatayidwa ndi makolo awo, komanso ana omwe makolo awo ndi amisala.",https://www.radiomaria.mw/amayi-aku-immigration-athandiza-malo-osamalira-ana-aangono/,"June 24, 2023",judith sonkho
Atupele Muluzi Sanaganizebe Zopikisana Nawo ku ‘Convention’,"Mtsogoleri wakale wa chipani cha United Democratic Front (UDF) Atupele Muluzi wati sanapange chiganizo ngati adzapikisane nawo pa mpando wa utsogoleri wa chipanicho pa msonkhano waukulu wa chipanichi. Muluzi yemwe mwezi wa May chaka chatha analengeza kuti wasiya ndale ndipo wayamba bizinesi, amayankhula izi la Mulungu ku Mangochi pamene anali mlendo wolemekezeka pa mwambo wokondwelera kuti chipani cha UDF chakwanitsa zaka 30 kuchokera pomwe chinakhazikitsidwa mdziko muno. Muluzi: Ndilengeza kutsogoloku Iye wati adakalingalirabe za nkhaniyi ndipo akapanga chiganizo adzalengeza. “Ine ndadzipereka kuti tipititse patsogolo chipani chathu. Convention imalora munthu aliyense kupikisana nawo pa mpando uliwonse kuphatikizapo wa president ndiye ndilengeza kutsogoloku,” anatero Muluzi. Poyankhula pa nkhani zokhudza tsikuli Muluzi anati chipani cha UDF chinachita zitukuko zochuluka mu nthawi ya ulamuliro wake monga kubweretsa maphunziro aulere, kumanga misewu, zipatala, kubweretsa lamya za m’manja komanso zina. Poyankhulapo pamene iye amanena kuti sadzapikisana nawo pa msonkhano waukulu wa chipanichi, mtsogoleri wa chipani cha UDF mayi Lilian Patel adzudzula anthu ena omwe akuti akubweretsa chisokonezo m’chipanicho. Muluzi kugawana mfundo ndi Patel pa msonkhanowo “Pali anthu ena amene akuchita ngati kuti iwowo ndiye eni ake a UDF pamene ife tonse ndife amodzi. UDF is a democratic party ndiye tisamanyozane ayi. Ine nditengera chipani chimenechi ku convention koma sindikapikisana nawo komanso sindili ku mbali ya aliyense ndiye amene akufuna atha kubwera kudzapikisana nawo,” anatero mayi Patel. Chipani cha UDF chinalamulira dziko lino kuchokera m’chaka cha 1994 mpaka mchaka cha 2004 pamene chimatsogoleredwa ndi Dr. Bakili Muluzi ndipo ndi chipanichomwe chinabweretsa ulamuliro wa zipani zambiri mdziko muno kuchoka ku ulamuliro wa chipani chimodzi cha Malawi Congress (MCP) chomwe pa nthawiyo chimkatsogoleredwa ndi malemu Dr. Hastings Kamuzu Banda.",https://www.radiomaria.mw/atupele-muluzi-sanaganizebe-zopikisana-nawo-ku-convention/,"May 8, 2023",judith sonkho
PRISAM Yati Iyamba Kubwereketsa Ndalama Kwa Mamembala Ake,"Bungwe loyang’anira sukulu zomwe si za boma mdziko muno la Private Schools Association of Malawi (PRISAM) lati liyamba ndondomeko yopereka ngongole ku sukulu zomwe ndi mamembala a bungweli ndi cholinga choti ntchito za sukuluzi zipite patsogolo. A Ntafya ndi ena mwa akuluakulu a PRISAM Wapampando wabungweli a Amon Ntafya anena izi loweruka mu mzinda wa Lilongwe pamene amakhazikitsa bungweli mu mzindawo pomwe amakumana ndi sukulu zomwe si za boma zomwe zikufuna kulowa mu bungweli za mu mzinda komanso m’boma la Lilongwe. Iwo ati sukulu zomwe si za boma zikukumana ndi mavuto aakulu a chuma omwe akulanso kwambiri kaamba ka namondwe wa Freddy yemwe anakhudza maboma ambiri a chigawo chakumwera ndipo ndi kofunika kuti sukuluzi zipeze ndalama zothandizira kuti ntchito zake ziyambireno kuyenda bwino. “Ndife oyima patokha pa nkhani ya chuma chifukwa timadalira ophunzira. Ndiye pamene namondwe wa Freddy komanso matenda a Kolera zinatigwera, pali mavuto ambiri a chuma ndiye tikuwauza eni sukulu zomwe si za boma kuno ku Lilongwe kuti alowe m’bungweli chifukwa pompano tikhazikitsa ndondomeko yobwereketsa ndalama ija amati SACCO pakati pa sukulu zomwe si za boma kuti sukulu zambiri zikonze mavuto amenewo,” anatero a Ntafya. Mamembala a bungwe la PRISAM pambuyo pa msonkhano wawo ku LIlongwe Mwazina pa tsikuli akuluakulu a bungweli anakambirana ndi akuluakulu a sukuluzi pa zokonzekera zokhudza mayeso a boma a chaka chino a sitandade 8, fomu 2 komanso fomu 4 ndipo pa nkhaniyi a Ntafya analangiza sukuluzi kuti zipewe kuchita zachinyengo pa mayesowa. Wapampandoyu wati akufunitsitsa kuwona sukulu zomwe si za boma zikupindula kudzera mu bungweli osati kupsinjika momwe zakhala zikuyendera ndi mabungwe ena a sukuluzi. Iwo ati posachedwapa akhalanso akukhazikitsa bungweli m’chigawo chakumpoto kwa dziko lino. Poyankhulapo yemwe wasankhidwa kukhala wapampando wa bungweli m’chigawo chapakati a Chimwemwe Kumwenda ati awonetsetsa kuti sukulu zambiri zilowe mu bungweli powonetsa ubwino omwe sukulu zimene zili bungweli zikupeza. Iwo ati agwira bwino ntchito limodzi ndi unduna wa zamaphunziro komanso bungwe lolembetsa mayeso a boma mdziko muno la Malawi National Examinations Board (MANEB) pofuna kupititsa patsogolo ntchito za maphunziro msukulu zomwe zili mamembala a bungweli.",https://www.radiomaria.mw/prisam-yati-iyamba-kubwereketsa-ndalama-kwa-mamembala-ake/,"May 8, 2023",judith sonkho
Papa Wayamikira Bungwe Loteteza Ana mu Mpingo,"Mtsogoleri wa mpingo wa Katolika pa dziko lonse Papa Francisco walimbikitsa bungwe la mu mpingo wa Katolika lolimbana ndi m’chitidwe wochitira nkhanza ana kuti lipitirize kugwira ntchito yake yabwino. Malinga ndi malipoti a Vatican Radio, Papa wayankhula izi ku likulu la mpingowu ku Vatican pa nkumano wake ndi mamembala a bungweli lomwe limatchedwa kuti Pontifical Commission for the Protection of Minors. Iye wati ntchito younika ndi kukonza ndondomeko zoyenera kutsatidwa poteteza ana ku nkhanza ikuyenera kupitirira. Papa Francisco wati ndi kofunika kuchilimika pa ntchitoyi kaamba koti kungakhale kovuta kumawalalikira anthu za chikondi cha Mulungu ngati mpingo ungamalephere kuteteza ana ku m’chitidwe oyipawu. Iye wati ndi tchimo lalikulu pa maso pa Mulungu kulekerera kapena kutseka maso ndi kumachita ngati kuti nkhaniyi ndi nkhambakamwa chabe ndipo wati tchimo lake ndi lofanana ndi la awo omwe amachita nkhanzazi. Pamenepa Papa Francisco wati atsogoleri a mpingo amene sakuchitapo kanthu pothana ndi m’chitidwewu akupalamula mlandu waukulu pa maso pa Mulungu. Bungwe lothana ndi nkhanza zokhudza ana, Pontifical Commission for the Protection of Minors adalikhazikitsa m’chaka cha 2014 ndipo mwa zina limawunika malipoti ochokera kwa a episkopi a mpingowu pa nkhaniyi m’maiko osiyana-siyana.",https://www.radiomaria.mw/papa-wayamikira-bungwe-loteteza-ana-mu-mpingo/,"May 8, 2023",judith sonkho
United Purpose Ilimbikitsa Atolankhani Kumemeza Anthu Za Katemera,"Bungwe la United Purpose m’boma la Dedza lalimbikitsa atolankhani kuti atenge udindo ozindikiritsa anthu za kufunika kolandira katemera wa matenda a Covid-19 ndi Kolera. M’modzi mwa akuluakulu ku bungweli a Gift Munthali ndi omwe ayalankhula izi lachitatu kwa atolankhani ndi awulutsi a nyumba zofalitsa nkhani zosiyanasiyana m’boma la Dedza. Iwo ati kudzera mu kuwulutsa mawu ndi kulemba nkhani, anthu a m’bomali angathe kuzindikiritsidwa bwino kufunikira kolandira katemera pamene zikusonyeza kuti anthu ambiri a m’bomalo sanalandire katemera wa Covid-19. “Tagwira ntchito kuno ku Dedza kwakanthawi ndithu ndipo tawona kuti pakufunika kugwira ntchito ndi atolankhani chifukwa ndi anthu ochepa okha amene analandira katemerayu kuno ku Dedza, mwina tili pa 20 percent kupita pansi,” anatero a Munthali. Poyankhulapo mneneri wa chipatala cha Dedza, Mwayi Liyabunya wati ntchito imene bungwe la United Purpose likugwira, ithandiza kuti anthu ambiri m’bomalo alandire katemera wa Covid-19 komanso wa Kolera, zimene zingachepetse kufala kwa matendawa. Iwo anati, “Project imeneyi ya bungwe la United Purpose ndi yofunika kwambiri chifukwa ikuthandizira kuti anthu ambiri afikiridwe ndi katemera komanso mauthenga okhudza Covid-19 ndi Kolera.” Iwo anati akufunitsitsa kuti agwire ntchito ndi atolankhani pofuna kufikitsa patali mauthenga okhudza nkhaniyi.",https://www.radiomaria.mw/united-purpose-ilimbikitsa-atolankhani-kumemeza-anthu-za-katemera/,"April 22, 2023",judith sonkho
"MACRA Yakhazikitsa Ntchito Yopereka Mayina ku Misewu, Nambala ku Nyumba M’boma la Kasungu","Bungwe loyang’anira ntchito zofalitsa mauthenga komanso za mtengatenga ndi mtokoma la Malawi Communications Regulatory Authority (MACRA) lakhazikitsa ntchito yopereka mayina ku misewu komanso nambala ku nyumba m’boma la Kasungu. Poyankhula ndi Radio Maria Malawi mneneri wa bungweli a Zadziko Mankhambo ati ndondomekoyi ndi yofunika kwambiri kaamba koti imachepetsa ntchito yofotokozera malo amene munthu akupezeka. Iwo amayankhula izi lachinayi pambuyo pa mkumano omwe anakonzera akuluakulu a tawuni ya Kasungu kuphatikizapo anthu okhudzidwa ndi nkhaniyi monga apolisi, a ESCOM, a Water Board ndi ena. “Ndondomekoyi ndi yofunika kwambiri chifukwa zimachepetsa ntchito ya mafotokozedwe ngati akufuna chithandizo chilichonse chifukwa amangotchula kuti ndili mu nyumba yakuti, mu nsewu wakuti. Tinagula makina amene misewu yomwe ikutchulidwayi izisindikizidwa mu makina amenewo kuti olo kupita pa google map uzipeza malo amene ukuwafunawo mosavuta,” anatero a Mankhambo. Poyankhulapo mkulu wa tawuni ya Kasungu, a Isaac Mkandawire ati ntchitoyi ithandiza anthu a mtawuniyi maka pa nthawi yomwe akumana ndi vuto kuti atahndizidwe mwamsanga ndi mosavuta. “Ndi ntchito yofunika kwambiri kuti tikwanitse kufikira anthu mosavuta monga nkhani zozimitsa moto, chitetezo ndi zina,” anatsindika motero a Mkandawire. Padakalipano bungwe la MACRA latsiriza kale ndondomekoyi m’maboma onse a m’chigawo chakumpoto ndipo chomwe chatsala ndi kuyika zikwangwana kaamba koti ntchito yopereka mayina ku misewuyo inachitika kale. Bungweli likatsiriza ntchitoyi m’chigawo chapakati, lipitanso m’chigawo chakumwera kuti akagwirenso ntchito ngati yomweyi.",https://www.radiomaria.mw/macra-yakhazikitsa-ntchito-yopereka-mayina-ku-misewu-nambala-ku-nyumba-mboma-la-kasungu/,"April 22, 2023",judith sonkho
Papa Wati Mawu a Mulungu Amapereka Tanthauzo Lenileni la Mavuto,"Mtsogoleri wa mpingo wa Katolika pa dziko lonse Papa Francisco wati Mau a Mulungu amapereka tanthauzo lenileni la mavuto omwe anthu amawaona m’moyo wawo. Malinga ndi malipoti a Vatican Radio, Papa wayankhula izi ku likulu la mpingo ku Vatican, pa mkumano wake ndi mamembala a bungwe la Baibulo la Pontifical Biblical Commission lomwe lidapatsidwa ntchito yochita kafukufuku mu Baibulo kuti lipeze tanthauzo la mavuto ndi matenda. Iye wafotokoza kuti pamene anthu ali mu mavuto monga matenda pali zinthu ziwiri zomwe zingathe kuchitika: kutaya mtima ndipo osaonanso chabwino chilichonse m’moyo uno kapena kukhala nthawi yokula m’moyo wa uzimu. Papa Francisco wati mawu a Mulungu opezeka mu Baibulo amathandiza anthu okhulupirira kuti nthawi ya mavuto monga matenda ikhale nthawi yokula m’moyo wa uzimu ndi kukhala pafupi komanso kumudziwa Mulungu. Iye wati mu nthawi ya mavuto mtanda wa Yesu Khristu umawulula chikondi cha Mulungu pa anthu ake. Koma si pokhapo iye wati machiritso ku matenda osiyana-siyana amawululanso chikondi cha Mulungu makamaka kuti Mulungu amakhala pafupi ndi anthu ake. Bungwe la Pontifical Biblical Commission kapena kuti Pontificia Commissio Biblica m’chilatini ndi bungwe la a Papa lomwe limateteza Mau a Mulungu ndi kuonetsetsa kuti Mau a Mulungu akutanthauziridwa moyenerera.",https://www.radiomaria.mw/papa-wati-mawu-a-mulungu-amapereka-tanthauzo-lenileni-la-mavuto/,"April 21, 2023",judith sonkho
Mkhalakale pa Ndale Adzudzula Zitopotopo ku DPP,"Anthu akupitilira kudzudzula chipani chotsutsa boma cha Democratic Progressive (DPP) ponena kuti zina mwa ziganizo zomwe chikupanga, zikusokoneza tsogolo la chipanichi. Mkhalakale pa ndale Humphreys Mvula wati kubwezeretsedwa pa udindo ndi bwalo la milandu kwa gavanala wa chipanichi mchigawo chakumwera, a Charles Mchacha, ndi chizindikiro kuti ku chipani cha DPP kwalowa chisawawa. Mvula amathilira ndemanga pa zomwe khoti lachita pobwezeretsa a Mchacha paudindo wake atachotsedwa ati kaamba kotsutsana ndi ganizo loti a Peter Mutharika adzayimire chipanichi pa chisankho cha 2025. Mchacha: Tipitiriza kupereka ulemu kwa apulezidenti athu “Sanawachotse motsata malamulo a chipani chawo ndi chifukwa chake khoti lawona kuti abwezeretsedwe. Mmene zateremu ubale wawo ndi president wawo wasokonekera basi sanagagwire ntchito yawo momasuka,” anatero a Mvula. Padakali pano a Charles Mchacha omwenso ndi phungu wa nyumba ya malamulo mdera la kumadzulo m’boma la Thyolo ati alibe mangawa aliwonse ndi utsogoleri wa chipanichi. “Sindimatha kubwenza choyipa koma kumuwunikira munthu kuti asadzachitenso choipacho. Ndikutsimikizira anthu onse kuti ndigwira ntchito mwabwino kwambiri komanso tipitiriza kupereka ulemu kwa apulezidenti a chipani chathu a Mutharika,” anatero a Mchacha. Masiku apitawa chipani cha DPP chinachotsa pa udindo a Mchacha ndipo mmalo mwake anayika a Thompson Kamangira pa udindowu zomwe sizinakondweretse a Mchacha omwe anakatenga chiletso ku bwalo la milandu chomwe chachititsa kuti iwo abwelere pa udindowu.",https://www.radiomaria.mw/mkhalakale-pa-ndale-adzudzula-zitopotopo-ku-dpp/,"April 21, 2023",judith sonkho
Nduna Ipempha Wailesi Zidzilipira Bwino Antchito Ake,"Nduna ya zofalitsa nkhani mdziko muno a Moses Kunkuyu apempha wailesi za mdziko muno kuti zidzilipira bwino ogwira ntchito ake ndi cholinga choti adzitha kugwira bwino ntchito zawo. Ndunayi yanena izi lero pa mwambo woganizira za kufunika kwa wailesi mdziko muno omwe unachitikira ku nyumba yowulutsa mawu ya YONECO FM mu mzinda wa Zomba. Kunkuyu: Tiyeni tilipire bwino antchito athu Iwo ati ngati ogwira ntchito salandira malipiro abwino zimachititsa kuti asamagwire bwino ntchito zawo. “Ndipemphe wailesi zonse mdziko muno kuti tipereke malipiro abwino kwa ogwira ntchito athu kuti adzitha kugwira ntchito zawo bwino,” anatero a Kunkuyu. Iwo anapitiriza ndi kupempha boma kuti lithandize wailesi mdziko muno maka pa chuma kuti zidzitha kupanga mapologalamu osiyanasiyana okweza chitukuko cha dziko. Potsiriza iwo alimbikitsanso wailesizi kuti zipitilire kupereka uthenga oyenera kudzera mmapologalamu awo osiyanasiyana kuti adzitha kugwirizana ndi zomwe zikuchitika mdziko muno. Dziko lonse lapansi limaganizira za wailesi pa 13 February chaka ndi chaka.",https://www.radiomaria.mw/nduna-ipempha-wailesi-zidzilipira-bwino-antchito-ake/,"March 28, 2023",judith sonkho
Ambuye Stima Adzudzula Kulowetsa Ndale Pa Thandizo La Okhudzidwa Ndi Namondwe,"Episkopi wa dayosizi ya Mangochi, Ambuye Montfort Stima apempha atsogoleri a zipani za ndale kuti apewe kulowetsa ndale pa ntchito yopereka thandizo kwa anthu amene akhudzidwa ndi namondwe wa Freddy. Ambuye Stima anena izi kudzera mu kalata yomwe alemba yomwe mwa zina ikupempha anthu akufuna kwabwino kuti athandize anthu oposa 11 sauzande a maboma a mu dayosiziyo omwe akhudzidwa ndi zotsatira za namondweyu. Ambuye Stima: Sikoyenera kumagwiritsa ntchito zomwe tikuwapatsa anthuwa ngati chopangira kampeni Iwo ati pali anthu ena omwe akutengerapo mwayi omakakachita kampeni pa nthawi imene akupereka thandizo kwa anthuwa, zomwe ndi zosayenera. “Zikatere ena amafua kutengerapo mwayi ndi kuyamba kupanga kampeni. Takumana ndi vutoli lomwe ndi chipsinjo cha aMalawi onse ndiye sikoyenera kumagwiritsa ntchito zomwe tikuwapatsa anthuwa ngati chopangira kampeni,” anatero Ambuye Stima. Ambuye Stima adzudzulanso anthu ena omwe akumapita m’malo osungira anthuwa ndi kumakalandira nawo thandizo ngakhale kuti iwo sanakhudziwe ndi vutoli, zomwe ati ndi kuba. Iwo anati, “Tamva kale kuti anthu ena omwe sanakhudzidwe akumakalandira nawo chakudya ndi kumakagona kunyumba. Zimenezi zikuwonetsa kuti aMalawi takula ndi makhalidwe oyipa, khalidwe la kuba. Ena akumabanso zinthu zimene anthu akuvutikawa akulandira.” Mwazina, Ambuye Stima alangizanso anthu kuti apewe kugwiritsa ntchito madzi osasamalirika omwe adza kaamba ka kusefukira kwa madzi. “Mvula imeneyi yagwetsa nyumba ndi zimbudzi komanso madzi alowa m’ma septic tank zomwe zikutanthauza kuti madzi omwe alipo ndi owonongeka. Zimenezi zitha kupagitsa kuti matenda a Kolera apitilire ndiye makolo awonetsetse kuti ana awo sakugwiritsa ntchito madzi oyipawa komanso makolowo asagwiritse ntchito madziwa pochapa, kumwa ndi zina. Madzi amene ngakhale akuwoneka ngati abwino ndi ofunika azitenthetsedwa,” anatero Ambuye Stima. Padakalipano maboma onse atatu omwe amapanga dayosizi ya Mangochi a Balaka, Mangochi ndi Machinga ndi akhudzidwa ndi namondwe wa Freddy pamene ena ataya miyoyo, ena nyumba zawo zagwa ndipo ena mbewu komanso ziweto zawo zakokoloka.",https://www.radiomaria.mw/ambuye-stima-adzudzula-kulowetsa-ndale-pa-thandizo-la-okhudzidwa-ndi-namondwe/,"March 21, 2023",judith sonkho
Papa Wapepesa Dziko la Ecuador Lomwe Lakhudzidwa ndi Chivomerezi,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi ngozi ya chivomerezi m’dziko la Ecuador. Malinga ndi malipoti a Vatican Radio Papa wafotokoza za chisoni chake pakumva za ngozi ya chivomerezi m’dera la m’chigawo cha kumwera kwa m’dziko la Ecuador chomwe chagwedezanso dera la ku mpoto kwa dziko la Peru. Chivomerezicho chagwetsanso nyumba zochuluka Iye wati kudzera m’mapemphero ali pafupi ndi anthu onse omwe akhudzidwa ndi ngoziyi. “Ndikupepesa anamfedwa onse ndipo ndikuyikiza mizimu ya anthu onse omwe afa m’manja mwa Mulungu kuti Mulungu alandire mizimu yawo mu ufumu wake. Ndikufuniranso onse omwe avulala kuchira kwa msanga,” watero Papa Francisko. Malipoti ochokera m’dzikolo afotokoza kuti anthu oposa 16 afa pomwe ena omwe akwiririka sadapezekebe ndipo anthu oposa 381 avulala. Ngozi za chivomerezi zimachitika pafupipafupi m’dzikolo. Chivomerezi cha m’chaka cha 2016 chidapha anthu oposa 600. Masiku apitawa Papa Francisco adatumiza uthenga wopepesa kwa anthu a m’dziko la Malawi potsatira namondwe wotchedwa Freddy yemwe waphetsa anthu 476 ndi kuwonongetsa nyumba ndi katundu wa nkhaninkhani.",https://www.radiomaria.mw/papa-wapepesa-dziko-la-ecuador-lomwe-lakhudzidwa-ndi-chivomerezi/,"March 20, 2023",judith sonkho
ISAMA Yapempha Boma Litsekule Sukulu Zomwe Sizinakhudzidwe ndi Namondwe,"Bungwe loyendetsa sukulu zoyima pazokha la Independent Schools Association of Malawi (ISAMA) lapempha boma kuti lilingalire zopereka chilorezo kuti sukulu za m’chigawo chakumwera kwa dziko lino zomwe sizinakhudzidwe ndi namondwe wa Freddy, zipitilire kupereka maphunziro. Wapampando wa bungweli a Wycliff Chimwendo anena izi pamene amathilirapo ndemanga pa ganizo la boma lotseka sukulu zonse za maboma khumi a chigawo chakumwera kuti zidzayambenso kupereka maphunziro teremu ya mawa ponena kuti sukulu zambiri m’mabomawa zakhudzidwa ndi namondweyu. Chimwendo: Ana adzalemba mayeso ofanana Iwo ati zikhala zovuta kwambiri kuti sukulu za chigawochi zibweretse sabata zomwe saphunzira potengera kuti sukulu-zi zinayambanso zayima kwa sabata ziwiri kumayambiliro a teremu ino kaamba ka mliri wa Kolera. A Chimwendo ati sukulu za chigawo chakumwera sizikukhala ndi nthawi yokwanira yophunzira koma sukuluzi zidzalemba mayeso ofanana ndi sukulu zina zomwe zikuphunzira mokwanira za zigawo zakumpoto ndi pakati. “Ngati mukukumbukira bwino, kumayambiliro kwa teremu ino tinakhala sabata ziwiri tisanatsekulire chifukwa cha mliri wa Kolera. Zimene zija zinakhudza maboma a chigawo cha kumwera. Izinso zikubwera zikukhudza maboma omwewo chonsecho maboma a chigawo chapakati ndi kumpoto akuphunzira bwinobwino ndipo atsiriza masabata onse a teremu ino. Ana adzalemba mayeso ake ofanana posatengera kuti aphunzira masabata onse kapena ayi zomwe ife tikuwona kuti palibe chilungamo ayi,” anadandaula motero a Chimwendo. Pamenepa iwo ati anakadandaulira kale akuluakulu a unduna wa zamaphunziro ndipo undunawu walonjeza bungweli kuti liyendera sukulu zonse m’chigawochi pofuna kuwona zomwe sizinakhudzidwe ndi namondweyu komanso zomwe sizikusunga anthu omwe akhudzidwa.",https://www.radiomaria.mw/isama-yapempha-boma-litsekule-sukulu-zomwe-sizinakhudzidwe-ndi-namondwe/,"March 20, 2023",judith sonkho
Aepiskopi aku Zambia Apepesa Dziko la Malawi,"Bungwe la aepiskopi a mpingo wa Katolika mdziko la Zambia la Zambian Conference of Catholic Bishops (ZCCB) lapepesa dziko la Malawi kaamba ka namondwe wa Freddy yemwe waphetsa anthu ochuluka ndi kuvulaza ena ambiri. Izi zadziwika kudzera mu kalata yomwe bungweli lalembera bungwe la aepiskopi a mpingo wa katolika mdziko muno la Episcopal Conference of Malawi ndipo yasainidwa ndi wapampando wa bungwe la aepiskopi mdziko la Zambia, Ambuye Ignatius Chama. Aepiskopi-wa ati ayesetsa kuthandiza komanso kupemphelera dziko la Malawi ndi anthu onse omwe akhudzidwa ndi namondweyu. “Tikulira nanu limodzi ndipo landirani kupepesa kwathu kwa inu komanso mabanja omwe aferedwa. Tikupempheleranso anthu amene avulala, kusowetsedwa pokhala ndi onse omwe ataya katundu wawo kuti atonthozedwe ndi Mulungu komanso athandizidwe ndi anthu akufuna kwabwino,” yatero kalatayo. Padakalipano bungwe la mgwirizano wa mabungwe a aepiskopi a mpingo wa katolika mchigawo chakumvuma kwa Africa la Association of Member Episcopal Conferences in Eastern Africa (AMECEA), lapempha mayiko omwe ndi mamembala a bungweli kuti athandize dziko la Malawi pa nthawi yovutayi. Malinga ndi kalata yomwe yasainidwa ndi wapampando wa bungweli Ambuye Charles Kasonde omwe ndi episkopi wa dayosizi ya Solwezi mdziko la Zambia, mabungwe a aepiskopi m’maikowa akuyenera kuti apeze njira zothandizira pa vutoli potsatira kalata yomwe bungwe la aepiksopi aku Malawi analemba pa 14 March yopempha thandizo. “Anthu oposa 250 amwalira, ena oposa 600 avulala pamene mabanja ena zikwizikwi akusowa pokhala. Pofuna kuwonetsa umodzi wathu, tiyeni tipeze njira zosiyanasiyana zoti tithandizire abale athuwa amene akudutsa mu nyengo yovuta,” yatero kalatayo. Iwo ati ndi olimbikitsika kuti mtsogoleri wa mpingo wa Katolika pa dziko lonse Papa Francisko, mayiko ndi mabungwe aku America ndi ku ulaya, kuphatikizapo mabungwe amu mpingo wa Katolika pa dziko lonse monga Trocaire, ayambapo kale kuthandiza pa ngoziyi ndipo apempha anthu akfuna kwabwino komanso makampani m’maiko a mchigawochi kuti nawo atengepo mbali. Mu bungweli muli mayiko asanu ndi anayi omwe ndi a Eritrea, Ethiopia, Kenya, Malawi, South Sudan, Sudan, Tanzania, Zambia ndi Uganda. Padakalipano chiwerengero cha anthu amene afa kaamba ka namondwe wa Freddy chafika pa 438, anthu 918 avulala ndipo ena 282 akusowa. Namondweyu wakhudza maboma 12 a m’chigawo chakumwera ndi kumvuma kwa dziko la Malawi komwe wakhudza mabanja okwana 79, 602 omwe ndi anthu 345, 183 ndipo malo okwana 505 ndi omwe akusungira anthuwa.",https://www.radiomaria.mw/aepiskopi-aku-zambia-apepesa-dziko-la-malawi/,"March 18, 2023",judith sonkho
"Papa Wapempha Maiko, Mabungwe Athandize Dziko La Malawi","Gawo lochepa chabe lomwe namondwe wa Freddy waononga ku Malawi Iye wati kudzera m’mapemphero, ali pafupi ndi anthu onse a dziko la Malawi makamaka omwe abale awo afa pa ngoziyi komanso onse omwe nyumba ndi katundu wawo waonongeka.",https://www.radiomaria.mw/papa-wapempha-maiko-mabungwe-athandize-dziko-la-malawi/,"March 16, 2023",judith sonkho
Abambo a Katolika Akhala ndi Mkumano Wawo Oyamba ku Ntcheu,"Bungwe la aepiskopi a mpingo wa Katolika mdziko muno la Episcopal Conference of Malawi (ECM) lalengeza za chikonzero cha msonkhano waukulu woyamba wa bungwe la abambo mu mpingowu la Catholic Men Organisation (CMO). Malinga ndi kalata yomwe likululi latulutsa, mkumanowu udzakhalako loweruka pa 18 March 2023 ku parishi ya Ntcheu mu dayosizi ya Dedza ndipo amene adzatsogolere nsembe ya Misa pa tsikuli ndi Vicar General wa dayosiziyo Monsignor John Chithonje. Bambo Chaima: Tikufuna kuyatsa moto wa utumiki mwa abambo. Izi zikudza aepiskopiwa atavomereza bungweli kukhala la mu mpingowu kudzera pa msonkhano wawo omwe anachita mwezi wa June mchaka cha 2022 ndipo pa msonkhano omwewo anavomerezanso Yosefe Woyera- mwamuna wa Maria kukhala nkhoswe ya bungweli. Poyankhulapo pa nkhaniyi mlembi wamkulu wa bungwe la ECM, bambo Alfred Chaima ati bungweli likhala patsogolo pa ntchito yolimbikitsa abambo mu mpingo wa katolika kuti azitenga nawo mbali mu magawo osiyana siyana mu mpingowu. “Tikufuna kuyatsa moto wa utumiki mwa abambo. Tikufuna akhale msanamira za mpingo. Takonza kuti msonkhanowu uchitike loweruka kuti chikhale chaka chapaderadera ndipo chisasakanikirane ndi zochitika za lamulungu,” anatero bambo Chaima. Iwo ati kutenga mbali kwa abambo m’magawo osiyanasiyana kungathandize kutukula mpingo. Malinga ndi dongosolo la mwambowu, palibe episkopi amene akapezeke ku mwambowu ndipo bambo Chaima ati izi zili chomwechi kaamba koti aepiskopi onse akhala akupita ku Rome mdziko la Italy komwe ndi ku likulu la mpingo wa Katolika pa dziko lonse kukakumana ndi a Papa.",https://www.radiomaria.mw/abambo-a-katolika-akhala-ndi-mkumano-wawo-oyamba-ku-ntcheu/,"March 9, 2023",judith sonkho
Apempha Mabungwe Athandize Boma Pokweza Maphunziro Msukulu za Ukachenjede,"M’modzi mwa akatswiri pa nkhani za maphunziro Dr. Steve Sharra wapempha boma komanso makampani kuti awonjezere thandizo la ndalama zomwe amapereka ku sukulu za ukachenjede za mdziko muno pofuna kupititsa patsogolo ntchito za maphunziro msukuluzi. Dr. Sharra ayankhula izi potsatira zotsatira za kafukufuku wa bungwe la Webometrics yemwe wawonetsa kuti sukulu za ukachejede za dziko lino sizili mu mndandanda wa sukulu 100 zochita bwino muno mu Africa. Sharra: Si za chilendo Iwo ati kafukufuku-yu waonetseratu kuti maphunziro mdziko muno ndi otsika. “Si za chilendo izizi chifukwa nthawi zonse kungatuluke kafukufuku sukulu zathu sizimapezeka pa mndandanda umenewu. Vuto lalikulu ndi loti sukulu zathu zilibe ma website omwe timayenera kuyikapo zinthu zomwe tikupanga chifukwa kukhala ndi website kokhako ndi ndalama zambiri. Mumayeneranso mupeze anthu angapo oti adziyendetsa ndiye mukamapanga zinthu zanu zija mkumayika pamenepo kuti athu ena a m’maiko ena adziwona zomwe mukuchita. Mukatero mumapita patsogolo,” anatero Dr. Sharra. Iwo ati mabungwe komanso makampani omwe si a boma akuyenera athandize boma popereka thandizo la ndalama pofuna kutukula maphunziro mdziko muno. “Boma limavutika kuti lipange zimenezi pa lokha chifukwa ndalama ndi zochepa. Makampani komanso mabungwe atalowelerapo kupereka ndalama zothandizira sukulu zathu zinthu zitha kusintha,” anatsindika Dr. Sharra. Malinga ndi zotsatira za kafukufuku amene bungwe la Webometrics linachita, Chancellor College ndi yomwe ili yoyamba ya mdziko muno pa mndandandawu ikupezeka pa nambala 196, yachiwiri ndi Mzuzu University pa nambala 273 ndipo yachitatu ndi Kamuzu College of Health Sciences (KUHeS) pa nambala 358. Sukulu ya ukachenjede ya Livingstonia ndi yachinayi kuno ku Malawi koma pa nambala 456 pa dziko lonse, Lilongwe University of Agriculture and Natural Resources (LUANAR) ili pa nambal 476 ndipo Malawi University of Business and Applied Sciences (MUBAS) ili pa nambala 587 pa dziko lonse.",https://www.radiomaria.mw/apempha-mabungwe-athandize-boma-pokweza-maphunziro-msukulu-za-ukachenjede/,"March 9, 2023",judith sonkho
Mvula Yamphamvu Yawononga Nyumba M’boma La Kasungu,"Pamene nyengo ya mvula ikupitilira m’madera ambiri m’dziko muno, mvula yamphamvu yomwe yagwa usiku wathawu yawononga ndi kugwetsa nyumba zoposa zana limodzi m’dera la Sub TA Nthunduwala m’boma la Kasungu. Zina mwa nyumba zomwe zagwa mderalo Mfumu yaikulu Nthunduwala yatsimikiza za nkhaniyi poyankhulana ndi Radio Maria Malawi ndipo ati izi zachitika potsatira kusefukira kwa mtsinje wa Mavumbwe omwe umachokera mu nkhalango yotetezedwa ya Kasungu ndi kukathira mu mtsinje wa Lusa m’deralo. Iwo ati kuti midzi yomwe yakhudzidwa kwambiri ndi ya gulupu Nthunduwala, Zyambuli, Msalanyama komanso Bonya ndipo pali kuthekera koti mvula ikapitilira, midzi yomwe yayandikira mtsinjewu monga Chaminga, Chinzanda Chiwembe ndi Nkhulika ikhudzidwanso.  Pakadali pano mkulu wa nthambi yowona za ngozi zogwa mwadzidzidzi m’boma la Kasungu, a Tiwonge Msowoya atiuza kuti sanalandire lipoti lokhudza nkhaniyi koma atitsimikizira kuti akalandira lipotilo achitapo kanthu msanga pothandiza anthu omwe akhuzidwawo. Nthambi yowona za nyengo ndi kusintha kwa nyengo yachenjeza kuti mvula ya mphepo yowononga ifika m’dziko muno kuyambira lachisanu m’maboma ambiri a m’chigawo chakumwera ndipo apempha anthu omwe akukhala m’madera a kufupi ndi mitsinje komwe kumasefukira madzi kuti achoke msanga.",https://www.radiomaria.mw/mvula-yamphamvu-yawononga-nyumba-mboma-la-kasungu/,"March 8, 2023",judith sonkho
Nduna Ipempha Anthu Aneneze Ochita Za Chinyengo Pogulitsa Chimanga ku ADMARC,"Nduna yowona za malimidwe mdziko muno a Sam Kawale apempha anthu kuti akhale ndi udindo woneneza aliyense yemwe akuchita m’chitidwe wa chinyengo pa ntchito yogulitsa chimanga m’misika ya Agricultural Development and Marketing Corporation (ADMARC). Ndunayi yanena izi poyankhula ndi Radio Maria Malawi pamene imafuna kudziwa njira zomwe boma lakhazikitsa pofuna kuthana ndi m’chitidwe wogulitsa chimanga kwa mavenda, omwe malinga ndi mphekesera, wakula m’misika ya Admarc. Anthu panja pa ADMARC kudikira kuti agule chimanga Ndunayi yapempha aliyense yemwe akugula chimanga ku ADMARC kuti akawona chokayikitsa chilichonse m’misikayi atsine khutu apolice kapena kukawaneneza ku bungwe lothana ndi m’chitidwe wa ziphuphu ndi katangale m’dziko muno la Anti-Corruption Bureau (ACB). “Titakhala kuti tonse tikutsatira ndondomeko bwinobwino kumagulitsa 25kg si bwenzi tikudandaula. Udindo owonetsetsa zimenezi uli mwa mafumu komaso ifeyo eni ake ogulafe chifukwa timachita kudziwa kuti uyu ndi venda koma timangokhala chete osakanena ku polisi palibe chingachitike,” anatero a Kawale. Iwo anati kulekelera m’chitidwewu ukuchitika kumatanthauzanso kuti munthuyo akutenga nawo mbali pochita za katangale kaamba koti akungoyang’anira mchitidwewu.",https://www.radiomaria.mw/nduna-ipempha-anthu-aneneze-ochita-za-chinyengo-pogulitsa-chimanga-ku-admarc/,"March 7, 2023",judith sonkho
Papa Walandira Makalata a Kazembe Watsopano wa Dziko la Mozambique ku Vatican,"Mtsogoleri wa mpingo wa Katolika pa dziko lonse Papa Francisco walandira makalata a ukazembe kuchokera kwa kazembe watsopano woyimira dziko la Mozambique ku Vatican. Papa kulandira makalatawo kuchokera kwa a Domingos Malinga ndi malipoti a Vatican, kazembe watsopanoyu ndi a Raúl Manuel Domingos omwe adaperekezedwa ku mwambowu ndi banja lawo. Pambuyo polandira makalatawa Papa Francisco adachita zokambirana ndi a Domingos m’kachipinda komata ndipo kenako awiriwa adasinthana mphatso. Papa pambuyo pa zokambirana zawo ndi a Domingos Atatha nkumano wake ndi Papa Francisco, kazembeyu adachitanso zokambirana ndi mlembi wamkulu wa likulu la mpingo wa Katolika pa dziko lonse, Cardinal Pietro Parolin komanso mlembi wa mkulu wa mu ofesi yowona za ubale wa likulu la mpingo wa Katolika ndi maiko ena komanso ma bungwe osiyanasiyana, Archbishop Paul Richard Gallagher. Likulu la mpingo wa Katolika pa dziko lonse la pansi lomwe ndi dziko loima pa lokha, lili pa ubale wa ukazembe ndi maiko 183.",https://www.radiomaria.mw/papa-walandira-makalata-a-kazembe-watsopano-wa-dziko-la-mozambique-ku-vatican/,"March 7, 2023",judith sonkho
Otumikira Radio Maria Malawi ku Limbe Studio Achita M’bindikiro,"Otumikira ku studio yaing’ono ya Radio Maria Malawi ya Limbe mu arkidayosizi ya Blantyre, awapempha kuti moyo wawo ndi makhalidwe awo zidzigwirizana ndi uthenga omwe amakhala akufalitsa pamene akuwulutsa mawu pa wayilesi. Bambo John Enoch Kaliwamba, aku arkidayosizi ya Lilongwe, ayankhula izi pambuyo pa m’bindikiro wa masiku awiri wa otumikira ku studio-yi umene unachitikira ku tchalitchi cha Our lady of the Eucharist chomwe chikupezeka mu mzinda Wa Blantyre. Otumikira ku studio ya Limbe pambuyo pa m’bindikiro Bambo Kaliwamba ati utumiki umayenda bwino ngati yemwe akufalitsa uthenga wabwino akuwonetsanso moyo wabwino. “Iyi ndi ntchito yosizyana ndi zina zonse munthu umayenera ulalikenso ndi moyo wako kuti zimene ukulalika zija anthu aziwona kuti ukuzichitanso ndiye uthenga umamveka bwino kwambiri. Ndiye mavolontiya pamene akupanga mapologalamu pa radio Maria Malawi moyo wawo udziwonetsa kuti ali mwa Yesu Khristu osangokhala oyankhula chabe ayi,” anatero bambo Kaliwamba. Poyankhulapo m’modiz mwa otumikira ku studio ya Limbe ya Radio Maria Malawi, a Elizabeth Malunga ati m’bindikirowu uwathandiza kuti pamene akutumikira Mulungu kudzera ku wailesiyi, moyo wawo udzifanana ndi zomwe akulalikira. “M’bindikiro umenewu watithandiza kutitsekula maso pa m’mene tizitumikilira Mulungu chifukwa bambo Kaliwamba atiuza kuti tikuyenera kukhala otekeseka pa utumiki wathu tisangotumikira Mulungu kuti anthu atwione ayi ndipo ndife anthu osinthika tsopano,” anatero a Malunga. M’bindikirowu unachitika lachisanu ndi loweruka ndipo unasonkhanitsa otumikira studio-yi okwana khumi ndi atatu.",https://www.radiomaria.mw/otumikira-radio-maria-malawi-ku-limbe-studio-achita-mbindikiro/,"March 6, 2023",judith sonkho
Papa Walimbikitsa Achinyamata Azichitira Umboni Chikhristu Chawo,"Mtsogoleri wa mpingo wa Katolika pa dziko lonse Papa Francisco walimbikitsa achinyamata a m’dziko la Britain kuti azichitira umboni chikhristu chao. Malinga ndi malipoti a Vatican Radio, Papa wayankhula izi mu uthenga wake kwa achinyamatawa omwe akuchita msonkhano wawo waukulu m’dzikolo. Mu uthengawu omwe wasayinidwa ndi mlembi wamkulu wa likulu la mpingo wa Katolika, Cardinal Pietro, Papa Francisco wauza achinyamatawa kuti monga akhristu, iwo akuyenera kumachita zinthu zosiyana ndi awo omwe samakhulupilira za Yesu Khristu. Iye wawatsimikizira kuti ali nawo pafupi kudzera m’mapemphero ndipo wati ndi pemphero lake kuti Mulungu awapatse madalitso ochuluka kudzera mu nkumano wawo. Papa Francisco wati akuyembekeza kuti kudzera mu miyambo yosiyanasiyana ya mapemphero yomwe ichitike iwathandiza kudzamitsa moyo wao wa uzimu ndi chikhulupiriro mwa Mulungu. Iye wati achinyamata akuyenera kukhala a changu poyankha kuyitana kwa Mulungu monga Amayi Maria adachitira. Papa Francisco wati achinyamata akuyenera kukhalanso anthu odziwa kupatsa, opilira, odziwa kukhululuka, okhulupirika, okonda kupemphera, olimbikira kuchita zabwino nthawi zonse ndi okonda anthu osauka. Iye watsiriza ndi kuyikiza achinyamata onse a m’dziko la Britain m’manja mwa Amayi Maria a ku malo oyera a Walsingham. Ena mwa alendo olemekezeka ku nkumanowu ndi Cardinal Luis Antonio Tagle yemwe ndu mkulu wa ofesi yaikulu ku likulu la mpingo ku Vatican yowona za Chibalalitso cha mpingo.",https://www.radiomaria.mw/papa-walimbikitsa-achinyamata-azichitira-umboni-chikhristu-chawo/,"March 6, 2023",judith sonkho
Papa Wati Mzimu woyera Ndi Wofunika Pofalitsa Mthenga wa Chipumulutso,"Mtsogoleri wa mpingo wa Katolika pa dziko lonse Papa Francisco wati Mzimu Woyera ndi bwenzi lenileni pa ntchito yofalitsa Uthenga wa Chipulumutso. Malinga ndi malipoti a Vatican Radio, Papa wayankhula izi lero ku likulu la mpingo ku Vatican. Patsikuli iye anasinkhasinkha mau opezeka mu Uthenga Wabwino monga adalembera Mateyu Woyera mutu wa 28 ndime ya 19 oti pitani ndi kukawalalikira anthu ndi kuwabatiza m’dzina la Atate ndi la Mwana ndi Mzimu Woyera. Iye wati monga Yesu Khristu adachitira pa nthawiyo akuchitanso chimodzimodzi kwa atumiki ake m’masiku ano ndi cholinga ndi choti anthu atalalikiridwa Uthenga Wabwino amudziwe ndi kumutsata Yesu’yo. Iye watsindika ntchito yaikulu ndi yotamandika yomwe Mzimu Woyera adagwira pakati pa akhristu oyamba aja maka pothandiza kuthetsa mavuto osiyana-siyana. Pamenepa Papa Francisco wati akhristu a lero akuyenera kumapempha chithandizo cha Mzimu Woyera pa mavuto osiyana-siyana omwe Mpingo ukukumana nao mmasiku ano a makono.",https://www.radiomaria.mw/papa-wati-mzimu-woyera-ndi-wofunika-pofalitsa-mthenga-wa-chipumulutso/,"February 24, 2023",judith sonkho
Papa Wati Malamulo a Mpingo wa Katolika Ndi Ogwirizana ndi Uthenga wa Chipulumutso,"Mtsogoleri wa mpingo wa Katolika pa dziko lonse Papa Francisco wati pali mgwirizano wa ukulu pakati pa malamulo a Mpingo wa Katolika ndi uthenga wa chipulumutso. Malinga ndi malipoti a Vatican Radio, Papa wayankhula izi ku likulu la mpingo ku Vatican pa nkumano wake ndi ansembe omwe amaweruza milandu yokhudza malamulo a mpingo wa Katolika. Iye wafotokoza kuti malamulo a mpingo otchedwa Canon Law sangakhalepo popanda kukamba za uthenga wa chipulumutso womwe Mpingo umalalika. Koma si pokhapo iye wati kungakhalenso kovuta kugwira ntchito yofalitsa uthenga wa chipulumutso ndi kuifikitsa pake penipeni popanda malamulo a mpingowa. Iye walimbikitsa ansembewa kuti azikonda ntchito yao yoweruza milandu yokhudza malamulo a Mpingo ndipo pobwerekera mau a Papa Benedicto wa 16, Papa Francisco wati malamulo a Mpingo alipo pofuna kuonetsera akhristu chikondi, law is the condition of love. Iye wamaliza ndi kutsindika za kufunika komayendera limodzi ndi Mpingo wonse pamene akugwira ntchito yao. Mwa nkhani zina zomwe bwalo lalikulu loweruza milandu la ku likulu la Mpingo wa Katolika lodziwika kuti Roman Rota limaweruza ndi milandu yokhudza m’banja ndipo bwaloli limalandira milandu yosiyana-siyana kuchokera m’maiko osiyana-siyana.",https://www.radiomaria.mw/papa-wati-malamulo-a-mpingo-wa-katolika-ndi-ogwirizana-ndi-uthenga-wa-chipulumutso/,"February 23, 2023",judith sonkho
Tchalitchi cha Parishi ya Namitembo Chatsekedwa,"Parishi ya Namitembo mu dayosizi ya Zomba yatsekedwa potsatira kusamvana komwe kunalipo pakati pa akhristu ndi ansembe pa parishiyo. Mkulu woyendetsa ntchito za dayosiziyo Ambuye George Desmond Tambala omwenso ndi arkiepiskopi wa arkidayosizi ya Lilongwe, atsimikiza za nkhaniyi poyankhula ndi Radio Maria Malawi. Ambuye Tambala: Tidzafunika kuti tikachidalitsenso tchalitchicho Iwo ati akhristu a parishiyi dzulo analetsa kuti Misa ya phulusa ichitike ndipo kwa nthawi yaitali akhristuwa akhala akukana kupereka zinthu zothandizira kuti chipembedzo chiyende bwino ngati mbali imodzi yolimbikitsira mpingo wodzidalira. “Nkhaniyi ndi yapakanthawi mwina miyezi inayi yapitayo. Iwo amafuna kuti ansembe amene ali kumeneko achoke chifukwa akhala akuwauza akhristu kuti adzigula zinthu zothandizira pa chipembedzo monga tonse tikudziwira za mpingo wodzidalira koma anthuwa akhala akukana ndiye ife tinawona kuti palibe chomwe ansembe alakwa ndipo palibe chifukwa chowachotserako. Tsopano dzulo, abale athuwo anapita ku tcahlitchilo kukaletsa kuti Misa isachitike zomwe zili zolakwika kwambiri ndiye Misa yakenso kukhala ya Phulusa zomwe zikutanthauza kuti amafuna kahristu kumeneko asayambe nyengo ya Lenti,” anatero Ambuye Tambala. Pamenepa Ambuye Tambala ati ayimitsa zochitika za pa tchalitchi lokhali koma mapemphero adzichitikabe m’matchalitchi ena omwe ali pansi pa parishiyi ndipo ati parishiyi idzatsekulidwanso pokhapokha episkopi adzachitenso mwambo wodalitsa tchalitchilo pambuyo pa kuthetsa kusamvana kwa mbali ziwirizi. Iwo anati, “Tatseka centre imeneyo yokha kuti sipadzichitikanso Misa koma m’matchalitchi ena Misa zidzichitikabe. Tizatsekulanso parishiyi pokhapokha tikazakambirana nawo ndipo asoyeza kuti amvetsa. Kutsekula kwake tidzafunika kuti tikachidalitsenso tchalitchicho chifukwa zomwe zachitikazi ndi zonyazitsa nyumba ya Mulungu.” Padakalipano iwo ati ansembe apitilira kukhala pa parishiyo ndipo awonetsetsa kuti chitetezo chawo chikhale chokhwima polumikizana ndi apolisi. Pamenepa Ambuye Tambala alangiza akhristu kuti apeze njira zoyenera zomwe zingathandize kuthetsa kusamvana komwe kungapezeke pakati pa iwo ndi ansembe awo.",https://www.radiomaria.mw/tchalitchi-cha-parishi-ya-namitembo-chatsekedwa/,"February 23, 2023",judith sonkho
Papa Wakhumudwa Ndi Kumangidwa Kwa Episkopi Mdziko La Nicaragua,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi kumangidwa kwa episkopi wa mpingowu m’dziko la Nicaragua, pa zifukwa za ndale. Poyankhula ku nyumba ya Vatican Apostolic Palace, Papa sanabise za kukhumudwa kwake pakumva za kumangidwa kwa episkopiyu Ambuye Rolando Álvarez. Bishop Alvarez Iye wati ndi wokhudzidwa kumva kuti episkopiyu yemwe amamukonda kwambiri walamulidwa kukakhala ku ndende kwa zaka 26 koma si pokhapo, iye wati ndi wodandaulanso kuti anthu ena 222 kuphatikizapo ansembe ndi asemino alamulidwa kuti achoke m’dzikolo ati kaamba kofuna kuwukira dzikolo. Papa wapempha atsogoleri m’dzikolo kuti atsekule mitima yawo ndi kuchilimika pa ntchito yothetsa mavuto a m’dzikolo polimbikitsa mtendere, chilungamo komanso kukakambirana. Pamenepa iye wati akupemphelera onse omwe alamulidwa kuchoka m’dzikolo kupita m’dziko la America ndi ena onse omwe akuzunzidwa m’dzikolo pa zifukwa za ndale. Ulamuliro wa dzikolo omwe ndi wa nkhanza pansi pa President Daniel Ortega udamanga ndi kutsekera mu ndende anthu ankhaninkhani maka pamene dzikolo limakonzekera kuchita chisankho m’chaka cha 2001. Boma la dziko la Nicaragua lakhala likudzudzula mpingo wa Katolika m’dzikolo ponena kuti ndi umene wakhala ukolezera ziwonetsero zosonyeza kusakondwa ndi ulamuliro wa dzikolo. Mwa zina boma la dzikolo lidatsekera mu ndende ansembe, kulamula a mishonare kuti achoke, kutseka wayilesi za chi Katolika komanso kutseka sukulu ya ukachenjede ya mpingowu.",https://www.radiomaria.mw/papa-wakhumudwa-ndi-kumangidwa-kwa-episkopi-mdziko-la-nicaragua/,"February 15, 2023",judith sonkho
Ophunzira Anjatidwa Atapezeka ndi Mankhwala a Chipatala,"Apolisi m’boma la Dedza amanga asungwana awiri powaganizira kuti apezeka ndi mankhwala a chipatala popanda chilorezo.  Wofalitsa nkhani za apolisi m’bomalo Sergeant Beatrice Jefita wati awiriwa Ivy Nkhata wa zaka 20 komanso Olivia Mazinga wa zaka 23 ndi ophunzira a pa St. John’s Institute for Health omwe anatumizidwa pa chipatala cha boma la Dedza kuti akachite maphunziro a ntchito yawo kwa miyezi itatu ndipo anabwelera ku sukulu pa 4 February chaka chino. Iye wati anthu ena anatsina khutu apolisi kuti awiriwa ali ndi mankhwala a chipatala ndipo atafufuza anapeza awiriwa ndi mankhwala ochuluka ndipo anawamanga pomwepo. “Tawapeza ndi mankhwala monga Amoxillin, Panado, Diclofenac, Brufen, Abendazole, Promethazine, Amitriptyline, Ciploflaxin, Getacin ndi ena,” anatero Sergeant Jefita. Padakalipano awiriwa akuyembekezeka kukawonekera ku bwalo la milandu komwe akayankhe mlandu wopezeka ndi mankhwala a chipatala popanda chilorezo. Ivy amachokera ku Euthini mdera la mfumu yaikulu Chindi m’boma la Mzimba ndipo Olivia amachokera kwa Samama mdera la mfumu yaikulu Mponda m’boma la Mangochi.",https://www.radiomaria.mw/ophunzira-anjatidwa-atapezeka-ndi-mankhwala-a-chipatala/,"February 6, 2023",judith sonkho
"Papa Wathokoza Amayi Maria Kaamba Ka Ulendo Wopambana waku DRC, South Sudan","Mtsogoleri wa mpingo wa Katolika pa dziko lonse Papa Francisco wathokoza Amayi Maria kaamba ka ulendo wake wopambana wokacheza m’maiko a Democratic Republic of Congo (DRC) ndi South Sudan. Atangofika pa bwalo la ndege la Fiumicino ku Rome pa ulendo wake wopambana wochokera m’maiko a DRC ndi South Sudan, Papa Francisco anapita ku tchalitchi chachikulu cha Amayi Maria chotchedwa Basilica of Saint Mary Major kapena kuti Basilica di Santa Maria Maggiore mu chitaliyana. Papa kupemphera pambuyo pa ulendo wake waku DRC Malinga ndi ofesi yofalitsa nkhani ku Vatican, ali mu tchalitchili Papa Francisco anathokoza Amayi Maria kaamba komuteteza pa ulendo wake wosayiwalika ndipo wopambana wokacheza m’maiko a Democratic Republic of Congo ndi South Sudan. Zadziwika kuti iye anachita mapemphero pafupi ndi chithunzi cha Amayi Maria dzina lake Maria Salus Populi Romani kutanthauza kuti mtetezi ndi moyo wabwino wa anthu a mu mzinda wa Rome. Lolemba sabata yatha kutangotsala tsiku limodzi kuti ayambe ulendo wokacheza m’maiko a ku Africa Papa Francisco adapitanso ku tchalitchili kukapemphera ndi kupempha chitetezo cha Amayi Maria. Aka si koyamba kuti Papa Francisco apemphe chitetezo cha Amayi Maria. Nthawi zonse asananyamuke kupita ku maiko ena amapita ku tchalitchili kukapemphera ndi kupempha chitetezo ndipo akabwerako amachitanso chimodzimodzi kukathokoza.",https://www.radiomaria.mw/papa-wathokoza-amayi-maria-kaamba-ka-ulendo-wopambana-waku-drc-south-sudan/,"February 6, 2023",judith sonkho
Chakwera Wasankha Nduna Zatsopano Zocheperako,"Mtsogoleri wa dziko lino Dr. Lazarus Chakwera wasankha nduna zake zatsopano zomwe zilipo 23 ndi achiwiri kwa nduna okwana anayi. Malinga ndi chikalata chomwe chasayinidwa ndi mlembi wamkulu wa boma mayi Colleen Zamba, ena mwa omwe achotsedwa pa mndandanda wa kale wa ndunazi ndi monga a Gospel Kazako, a Timothy Mtambo, a Eisenhower Mkaka, a Mark Katsonga komanso mayi Patricia Kaliati. Nkhope zatsopano pa mndandandawu ndi a Moses Kumkuyu omwe asankhidwa kukhala nduna ya zofalitsa nkhani, a Ken Zikhale Ng’oma omwe asankhidwa kukhala nduna yowona za chitetezo cha mdziko, a Simplex Chithyola omwe ndi nduna yowona za malonda ndi mafakitale, komanso a Uchizi Mkandawire omwe asankhidwa kukhala nduna yowona za masewero ndi achinyamata. Nkhope zatsopano pa mndandanda wa achiwiri kwa nduna ndi a Owen Chomanika omwe asankhidwa kukhala wachiwiri kwa nduna yowona za maboma aang’ono, mgwirizano wa mdziko ndi za chikhalidwe komanso a Liana Kakhobwe Chapota omwe ndi wachiwiri kwa nduna yowona za madzi ndi ukhondo. Padakalipano mayi Monica Chang’anamuno asankhidwa kukhala nduna yowona za migodi, a Deus Gumba asankhidwa kukhala nduna yowona za malo, mayi Madalitso Kambauwa Wirima asankhidwa kukhala nduna yowona za maphunziro, a Micheal Usi asankhidwa kukhala nduna za chilengedwe ndi kusintha kwa nyengo, a Richard Chimwendo Banda asankhidwa kukhala nduna yowona za maboma aang’ono,mgwirizano komanso za chikhalidwe, mayi Vera Kamtukule asankhidwa kukhala nduna yowona zokopa anthu, mayi Jean Sendeza asankhidwa kukhala nduna yowona za kusasiyana pakati pa amayi ndi abambo, mayi Agnes Nyalonje asankhidwa kukhala nduna yowona za ntchito ndipo maunduna ena onse ali monga analili poyamba.",https://www.radiomaria.mw/chakwera-wasankha-nduna-zatsopano-zocheperako/,"February 1, 2023",judith sonkho
Uthenga Wa Msonkho Ukhale Mziyankhulo Zomveka – Kumwenda,"Bungwe lotolera msonkho mdziko muno alipempha kuti lilimbikitse ntchito yofotokozera anthu nkhani zokhudza misonkho kudzera mu ziyankhulo zomwe a Malawi ambiri amayankhula. Pempholi labwera pamene bungwe la Malawi Revenue Authority (MRA) limakumbukira tsiku loganizira nkhani za msonkho pa dziko lonse pa mwambo omwe unachitikira mu mzinda wa Blantyre. Poyankhula pa mwambowu wapampando wa bungweli Vizenge Kumwenda anati ngakhale akuyamikira bungweli kuti lakwanitsa kutolera ndalama zoposa muyezo omwe boma linawapatsa, pali mbali zina zomwe zikusawutsa ntchito yotolera msonkho monga kusamvetsa kwa anthu za udindo wawo popereka msonkho komanso kuzemvetsa katundu ochokera kunja mu zipata za bungweli. Bizwick: Zatipatsa chilimbikitso Motero a Kumwenda ati chofunika ndi kulimbikitsa mtundu wa anthu kudziwa kufunika kupereka msonkho ku boma maka pomwe ana ali aang’ono. “Ndili okondwa kaamba koti MRA inayambitsa phunziro lapadera lokhudza nkhani za msonkho msukulu za mdziko muno zomwe zithandize m’bado ukubwerawo kudziwa nkhani za misonkho komanso mpikisanowu omwe sukulu za sekondale za m’mizinda ikulu ikulu ya Blantyre ndi Lilongwe akuchita popikisana mafunso okhuza msonkho, ndi othandiza kwambiri. Ndipemphe kuti mpikisanowu upitilire m’sukulu zonse za mdziko muno ndi cholinga choti ophunzira azilimbikira phunziroli,” anatero a Kumwenda Naye mkulu wa bungweli a John Biziwick anati ndi okondwa kaamba koti ogwira ntchito ku bungweli akulimbikira ntchito monga kukwanitsa kutolera ndalama za nkhani nkhani ngakhale dziko lino likukumana ndi mavuto a zachuma ndipo anati apitiriza kupeza njira zosiyanasiyana zomwe zingapititse patsogolo ukadaulo wotolera ndalama za misonkho. Pa mwambowu ena mwa ogwira ntchito ku bungweli analandira ma satifiketi osonyeza kuti agwira ntchito yotamandika mu zaka zomwe akhala akutumikira ku bungweli. Bungwe la MRA lakwanitsa kutolera ndalama zikwana 1.14 trillion-kwacha zomwe ndi zoposera mulingo omwe boma kudzera ku unduna wa za chuma linawapatsa.",https://www.radiomaria.mw/uthenga-wa-msonkho-ukhale-mziyankhulo-zomveka-kumwenda/,"January 28, 2023",judith sonkho
Papa Walimbikitsa Anthu Kukonza Ubale Wawo ndi Mulungu,"Mtsogoleri wa mpingo wa Katolika pa dziko lonse Papa Francisco wati tsiku lililonse ndi mwayi wa ukulu wofunika kuwugwiritsa ntchito pokonza ubale ndi Mulungu. Iye amayankhula izi kwa anthu omwe adasonkhanamu Hall ya Papa Paulo wa 6 komanso ku dziko lonse kudzera pa wayilesi ya kanema ndi makina a intaneti. Iye wati Yesu Khristu anabwera pansi pano kudzalalikira Uthenga wa Chipulumutso kwa anthu osauka, ophsinjika ndi ena ndipo zonsezi adazichita mokondwa ndi modzipereka. Papa Francisco wati Yesu Khristu adawonetseratu kuti Uthenga wa Chipulumutso si chinthu chomwe munthu akungoyenera kungosunga koma akuyenera kugawana ndi ena ndipo akuyenera kuchita izi mokondwa monga adali kuchitira Yesu Khristu. Iye wati Uthenga wa Chipulumutso wa Yesu Khristu ndi uthenga womwe ukuyenera kuperekedwa kwa ena mokondwa chifukwa ndi uthenga womwe ukuyenera kumasula anthu ku magoli osiyana-siyana. Papa Francisco wati akhristu akuyenera kumayamika Mulungu kaamba ka mphatso ya mtengo wa patali ya chikhululukiro koma yomwe ndi ya ulere. Iye watsiriza ndi kunena kuti Mulungu ndi tate wa chifundo yemwe nthawi zonse amakhala wokonzeka kukhululukira onse omwe amafika pa maso pake modzikhuthula ndi kupempha chiyanjano.",https://www.radiomaria.mw/papa-walimbikitsa-anthu-kukonza-ubale-wawo-ndi-mulungu/,"January 28, 2023",judith sonkho
Ambuye Stima Adandaula ndi Chikunja Msukulu za Katolika,"Lachinayi m’mawa episkopi wa dayosizi ya Mangochi Ambuye Montfort Stima anayendera mwadzidzidzi sukulu za St. Augustine 1, 2 ndi 3 zomwe zikupezeka pa tawuni ya Mangochi. Malinga ndi Ambuye Stima, cholinga choyendera sukuluyi chinali chofuna kuwona momwe sukuluzi zikuchitira pa kayendetsedwe kake potsatira mgwirizano omwe unachitika pakati pa mipingo ya chikhristu ndi chipembedzo cha chisilamu mu mwezi wa June m’chaka cha 2021 potengera zipolowe zomwe zinabuka m’chaka cha 2020 pa nkhani yokhudza chovala hijab. Bishop Stima kuyendera St. Augustine 1 Mwazina, mu mgwirizanowu munali nkhani zakuti ophunzira adziloredwa komanso asakakamizidwe kuvala hijab pa nthawi ya maphunziro, mphunzitsi wamkulu adzikhala wa chipembedzo chomwe chikuyendetsa sukuluyo, sukulu idzikhala ndi zizindikiro zosonyeza mwini wa sukuluyo komanso kuti pazipempheredwa mapemphero a chipembedzo chomwe chikuyendetsa sukuluyo. Poyankhula atatsiriza kuyendera sukuluzi iwo ati ndi okhumudwa kuti sukuluzi zilibe zizindikiro zosonyeza kuti ndi za mpingo wa Katolika. Iwo anati ali ndi zomvetsanso chisoni kuti ophunzira msukulu-zi akuyamba maphunziro opanda kuchita mapemphero zomwe sizikusiyanitsa sukulu za mpingowu ndi zina zachikunja. Ambuye Stima (kumanja) bambo Namame (pakati) komanso a Masamba “Sukulu zathu zimadziwika ndi zikwangwani zolembedwa bwino zosonyeza umwini wathu, mu ofesi mwa ahedi mukhale chithunzi cha a Papa kapena bishop, m’makalasi monse mukhale mitanda komanso pa sukulupo pazipempheredwa tsiku ndi tsiku. Koma apa ndawona kuti m’sukulu zonse mulibe zimenezi. Nkhawa yanga ndi yakuti ngati zimenezi zikuchitika msukulu zomwe zili pafupi ndi ine ndiye kulili bwanji sukulu zomwe zili kutali, mwinatu kumeneko ndi zachikunja zokhazokha,” anatero Ambuye Stima. Poyankhulapo mphunzitsi wamkulu pa sukulu ya St. Augustine 2 a Phillimon Imwa anati izi zachitika kaamba ka kungolekelera chabe ndipo anati akonza zinthuzi mwansanga. Imwa: Tikonza ndipo zikhala m’malo mwake “Tinangotayilira chabe koma lero lomwe ndikumana ndi a komiti ndipo kuyambira mawa tikhala kuti tayamba kupemphera pa nzere komanso zina zonse za mitanda ndi zina tikonza zikhala m’malo mwake,” anatero a Imwa. Koma wachiwiri kwa wachiwiri kwa mphunzitsi wamkulu pa sukulu ya St. Augustine 3 mayi Mary Kachoka akuti vutoli ladza kaamba ka kusowa kwa mgwirizano pakati pa aphunzitsi ndi anthu a midzi yozungulira. Iwo anati, “Sukulu yathuyi ndiye simawonekadi kuti ndi ya Katolika chifukwa cha kusowa kwa ubale wabwino pakati pa ife aphunzitsi ndi anthu a kudera. Koma tsopano tikonza ndipo zonse ziyamba kuyenda bwino.” Mkulu owona za maphunziro mu dayosizi ya Mangochi a Felix Masamba anati vutoli ladza kaamba ka kusinthasintha kwa aphunzitsi aakulu omwenso akuti samapereka kwa aphunzitsi anzawo mauthenga omwe alandira kuchoka ku mpingo. Ena mwa aphunzitsi a pa St. Augustine 3 omwe anali nawo pa mkumanowo “Mahedi akumasinthasintha ndiye zikuwonekanso kuti tikakhala nawo m’mikumano kuwauza zochota samapita ndi kukawauza aphunzitsi anzawo zomwe takambirana,” anatero a Masamba. Dayosizi ya Mangochi yomwe imapangidwa ndi maboma a Mangochi, Balaka ndi mbali ina ya boma la Machinga, ili ndi sukulu za pulaimale zoposa 270 komanso za sekondale zoposa 30.",https://www.radiomaria.mw/ambuye-stima-adandaula-ndi-chikunja-msukulu-za-katolika/,"January 27, 2023",judith sonkho
Bungwe la Tobacco Commission Lati Alimi Apindula Koposa Chaka Chino,"Ngati njira imodzi yowonetsetsa kuti alimi a fodya apindula chaka chino ndi ulimi wawo, bungwe loyang’anira ulimi ndi malonda a fodya m’dziko muno la Tobacco commission (TC) lakangalika kuyenda m’madera osiyanasiyana kukumana ndi magulu okhudzidwa pa nkhani ya malonda a fodya pomwe masiku otsekulira misika ya fodya akuyandikira. Bungweli lati lili ndi chiyembekezo choti alimi a fodya m’dziko muno apeza phindu lochuluka pa malonda awo a chaka chino. Mlimi kuwonetsa fodya wake Malinga ndi wofalitsa nkhani za bungweli a Telephorus Chigwenembe wati bungweli pano lili m’kati mochititsa mikumano ndi adindo osiyanasiyana okhudzidwa ndi nkhaniyi kuphatikizapo alimi eni ake pofuna kukhazikitsa mtengo woyambira maka polingalira ndalama zochuluka zomwe alimiwa alowetsa mu ulimi wa chaka chino, potsatira kukwera mtengo kwa zipangizo za ulimi. A Chigwenembe anati, “Alimiwa amagwira ntchito yaikulu pokonza minda mwawo, kusamala mbewu mpaka kukolora, zomwe zikuwonetseratu kuti mulimi sagona pantchito yake. Kuwonjezera pamenepo zipangizo za ulimi zakwera mtengo kwambiri chaka chino feteleza, mbewu, mankhwala ndi zina mwazipangizo zomwe alimiwa amagwiritsa ntchito pa ulimi wawo. Ndiye padakalipano takangalika kuyenda madera osiyanasiyana pamodzi ndi bungwe la Aret pofuna kudziwonera tokha ndalama zomwe alimiwa alowetsa minda mwao munyengo ya ulimi ya chaka chino. Poyankhulapo katswiri pa nkhani za Ulimi m’dziko muno a Lenard Chimwaza ati adindo ndi atengambali omwe amayendetsa zaulimi ndi malonda a fodya akuyenera kuwonetsetsa kuti fodya chaka chino sakugulidwa pa mitengo yotsika kaamba koti zipangizo zaulimi zakwera mitengo kwambiri. Ndikukhulupilira kuti mikumano yomwe bungwe la Tobacco Commission likuchititsa m’madera osiyanasiyana ithandiza kuyankha nkhawa za alimiwa. Tikupempha bungweli kuti likhale ndi chidwi chomvetsera ndalama zomwe alimiwa alowetsa pofuna kuwonetsetsa kuti mitengo yomwe ingakhazikitsidwe ikhale yokomera ndi kupindulitsa alimiwa,” anatero a Chimwaza. Zotsatira za kawuniwuni woyamba wofufuza kuchuluka kwa fodya yemwe walimidwa chaka chino zikuyembekezeka kutulutsidwa m’sabata zikudzazi zomwe zithandizire kupereka chithunzithunzi cha kuchuluka kwa fodya yemwe walimidwa chaka chino m’dziko muno.",https://www.radiomaria.mw/bungwe-la-tobacco-commission-lati-alimi-apindula-koposa-chaka-chino/,"January 27, 2023",judith sonkho
"Papa Wati Amayi, Asungwana AKuyenera Kutetezedwa","Mtsogoleri wa mpingo wa Katolika pa dziko lonse Papa Francisco wati asungwana ndi amayi akuyenera kutetezedwa. Iye amayankhula izi lachinayi m’mawa ku nyumba ya Vatican Apostolic Palace kwa nthumwi za ku msonkhano wokambirana za kufunika kwa mgwirizano pakati pa amayi a zipembedzo zosiyanasiyana, Women Building a Culture of Encounter Interreligiously. Kupatula kuwateteza, iye watsindika za kufunika kochilimika potukula miyoyo yawo. Papa Francisco wayamikira amayi omwe akuchita nawo msonkhanowu kaamba ka kudzipereka kwawo pa ntchito yowonetsetsa kuti amayi sakuponderezedwa, powonetsa chidwi pa nkhani yolimbikitsa mtendere komanso ngakhale udindo wa amayi mu zipembedzo zosiyana-siyana. Iye wati zimenezi ndi zochititsa chidwi kaamba koti si chinthu cha pafupi kusonkhanitsa pamodzi amayi a zipembedzo zoposa khumi ndi kumakambirana nkhani ngati izi. Msonkhanowu omwe udayamba lachitatu pa 25 January wafika ku mapeto lachisanu pa 27 January. Bungwe la amayi a mpingo wa Katolika la World Union of Catholic Women’s Organisations (WUCWO) ndi lomwe lidakonza msonkhanowu mogwirizana ndi ofesi yaikulu ku Vatican yowona za ubale wa mpingo wa Katolika ndi zipembedzo zina ya Dicastery for Interreligious Dialogue.",https://www.radiomaria.mw/papa-wati-amayi-asungwana-akuyenera-kutetezedwa/,"January 27, 2023",judith sonkho
BOMA LIPEMPHA KHONSOLO YA BOMA LA MANGOCHI KUCHOTSA DZALA LOMWE LILI PASUKULU YA ST AUGUSTINE 3.,"A Bande kuyendera mjigo pasukulu ya St Augustine 3 Mjigo omwe ophunzira apasukulu ya St Augustine 3 amagwiritsa ntchito Dzala lomwe lili pafupi ndi Sukulu ya St Augustine 3 Wachiwiri wa nduna yowona za madzi ndi ukhondo a John Bande apempha khonsolo ya boma la Mangochi kuti ichotse mwansanga dzala lomwe lili pafupi ndi sukulu ya St. Augustine 3 m’bomalo.
A Bande ayankhula izi lolemba pa ulendo wawo oyendera sukulu zosiyanasiyana ndi kuwona nkhani za ukhondo ngati njira imodzi yolimbana ndi matenda a Kolera.
Iwo ati ndi okhumudwa kwambiri kuwona kuti pafupi ndi sukuluyi pali dzala lalikulu komanso kuti pa sukuluyi ophunzira akumwa madzi a pa Mjigo zomwe ati zikupereka chiwopsezo ku miyoyo ya ophunzira pa sukuluyi ku matenda a Kolera komanso ena odza kaamba kosowa ukhondo wabwino.
‘Pano pa St Augustine 3 zinthu sizili bwino, madzi omwe akumwa ana athu siabwino chifukwa madzi ammipopi alibe akudalira a pa mjigo komanso wawandikana ndi dzala lomwe lakhala zaka ndi zaka lomwe lingathe kuononga miyoyo ya ana athu ndiye tikusiya nkhaniyi mmanja mwa komiti yapasukulu pano. Tikupemphanso ofesi ya Khonsolo ya boma la Mangochi kuti lichotse dzala limeneli mwansanga.’ Anatero a Bande
Poyankhapo mkulu woyang’anira nkhani zamaphunziro mu khonsolo ya boma la Mangochi a Rabson Kawalala ati ndi okhumudwa kwambiri ndi mmene zinthu zilili pa sukuluyi ndipo walonjeza kuti ayesetsa kuti akonze malowa mwansanga.
‘Leroli tiyesetsa kuti tikhale pansi ndipo tichotse zimenezi, ndipo tiyesetsa kukhazikitsa njira zoti izi zisadzachitikenso. Sukuluyi ikukumana ndimavuto enanso monga anthu amaonongera mmakalasi pena kuchotsanso zitseko chifukwa sulkuluyi siyili mumpanda‘ Anatero a Kawalala
Naye Mayor wa khonsolo ya tawuni ya Mangochi Khansala Imani Chisuse wati ayesetsa kukonza pa malowa pochotsa zinyalala zonse ndi kupeza malo ena otayirako zinyalalazi.
‘Tavomerezana nazo zomwe atiuza ndipo mawa tichotsa, tili ndi malo ena omwe tinagula koma sitinakonzeko ndiye mwina ntaya ukakhala kumeneko.’ Anatero Meyayu. Unduna owona zamadzi ndi ukhondo ukuyendera sukulu zosiyanasiyana za m’boma la Mangochi ngati njira imodzi yofuna kulimbana ndi matenda a Kolera omwe ati avuta kwambiri m’bomalo.
Pofika lamulungu anthu oposa 5,000 ndi omwe apezeka ndipo 93 ndi omwe amwalira ndi matenda a Kolera m’bomalo.",https://www.radiomaria.mw/boma-lipempha-khonsolo-ya-boma-la-mangochi-kuchotsa-dzala-lomwe-lili-pasukulu-ya-st-augustine-3/,"January 18, 2023",judith sonkho
Papa Watsindika za Kufunika Kwa Mgwirizano Pakati pa Mayiko,"Mtsogoleri wa mpingo wa Katolika pa dziko lonse Papa Francisco watsindika za kufunika kwa mgwirizano pakati pa maiko. Malinga ndi malipoti a Vatican Radio, Papa wayankhula izi lolemba ku Vatican pa mkumano wake ndi a kazembe oyimira maiko awo ku Vatican. Kumayambiliro a chaka chilichonse, Papa amachita mkumano ndi a kazembe oyimira maiko awo ku Vatican ndipo amayankhulapo pa nkhani zikulu-zikulu zokhudza dziko lonse la pansi, state of the world address. Poyankhula kunyumba ya Vatican Apostolic Palace, iye watsindika za kufunika kwa mgwirizano pakati pa maiko ngati njira yothanirana ndi nkhondo komanso mikangano yopanda pake pakati pa maiko. Iye watchula monga nkhondo pakati pa maiko a Russia ndi Ukraine komanso kusamvana pakati pa maiko a Israel ndi Palestina osaiwala mikangano m’maiko osiyana-siyana ku Africa. Papa Francisco sanabise mawu podzudzula m’chitidwe wopha anthu ngati chilango pa milandu yosiyanasiyana, ndipo wati m’chitidwewu ukuyenera kuthetsedwa. Iye wayankhula ndi kudzudzulanso m’chitidwe wochotsa pakati omwe wati ndi oyipa kwambiri. Papa Francisco wati ndi wokhudzidwanso ndi kukula kwa m’chitidwe wopanga zida zoopsa za nyukiliya omwe wati ukuyika miyoyo ya anthu ambiri pa chiopsezo. Pamenepa iye wati maiko akuyenera kuchilimika polimbikitsa mtendere. Papa Francisco wapempha maiko kuti alimbikitse maphunziro pakati pa akazi ndi amuna popanda kukondera kwina kulikonse ndipo wati ndi kulakwa kulamula kuti akazi sakuyenera kupita ku sukulu monga zikuchitikira m’dziko la Afghanistan. Iye watsiriza ndi kuyankhulapo pa za kufunika kothandiza anthu othawa kwawo pa zifukwa zosiyana-siyana komanso watsindika za kufunika kosamala chilengedwe. Likulu la mpingo wa Katolika pa dziko lonse lomwe ndi dziko loyima pa lokha, liri pa ubale wa ukazembe ndi maiko 183.",https://www.radiomaria.mw/papa-watsindika-za-kufunika-kwa-mgwirizano-pakati-pa-mayiko/,"January 11, 2023",judith sonkho
Boma Lipempha Anthu aku Mangochi Agwiritse Ntchito Madzi Otetezeka Popewa Kolera,"Boma lapempha anthu a m’boma la Mangochi kuti adzimwa madzi otetezeka omwe bungwe la Southern Region Water Board likupereka m’bomalo ndi cholinga chofuna kupewa matenda a Kolera omwe akuti avuta kwambiri m’bomalo. Wachiwiri kwa nduna yowona za madzi ndi ukhondo a John Bande anena izi pambuyo poyendera zina mwa ntchito zomwe bungwe lopereka madzi la Southern Region Water Board likugwira m’bomalo. Bande (kumanja) kufotokozera za ukhondo pa madzi Poyendera ntchitozi, iwo anayenderanso ina mwa mijigo ina ndipo anapempha a bungwe la SRWB kuti atunge ndi kuyeza madziwa zomwe zinawonetsa kuti madziwa ndi osatetezeka. “Kuno kuli madzi osiyanasiyana ndiye madzi ena si abwino moti anthu akuyenera kumamwa madzi aku water board chifukwa ndi omwe ali oyenera; muli mankhwala okwanira komanso ndi madzi amene ali abwino kwambiri,” anatero a Bande. Iwo ati ndizokhumudwitsa kuona kuti anthu ambiri m’bomali amadalira madzi a mmijigo kapena zitsime zomwe ndi zosatetezeka pomwe madzi abwino komanso otsika mtengo alipo.   Poyankhulapo mkulu wa bungweli m’boma la Mangochi a Duncan Chambamba anati bungwe lawo ndi lokonzeka kupereka madzi abwino kwa wina aliyense amene angafune kukhala ndi madzi abwino apampope. Madzi athu si odhula ayi. Kumangilira madzi m’manyumba ndi kwa ulere koma kulipira ndiye kumatengera momwe akugwiritsira madziwo,” anatero a Chambamba. Iwo anati anthu omwe sangakwanitse kukhala ndi madzi mnyumba mwawo angathe kugwirizana ndi kupita kukapempha k bungweli kuti liwapatse kiosk.",https://www.radiomaria.mw/boma-lipempha-anthu-aku-mangochi-agwiritse-ntchito-madzi-otetezeka-popewa-kolera/,"January 11, 2023",judith sonkho
"Papa Wati Akupemphelera Amayi M’maiko a Russia, Ukraine","Mtsogoleri wa mpingo wa Katolika pa dziko lonse Papa Francisco wati akupemphelera amayi a m’maiko a Russia ndi Ukraine omwe ana awo adafa ku nkhondo pakati pa maiko awiriwa. Malinga ndi malipoti a Vatican Radio, Papa wayankhula izi lamulungu ku likulu la mpingo ku Vatican pambuyo potsogolera kunena pemphero la Uthenga wa Mnjelo kwa Amayi Maria ndipo wapempha anthu onse kuti azichitanso chimodzimodzi makamaka popemphera kuti nkhondoyi yomwe yaphetsa ndi kusautsa anthu ankhaninkhani ithe. Nkhondo pakati pa maiko awiriwa yomwe tsopano yatha pafupifupi chaka yabweretsa mavuto a nkhaninkhani pakati pa anthu a m’dziko la Ukraine monga kusowa kwa chakudya, madzi a ukhondo, kusowa kwa magetsi, chisamaliro chabwino cha ku chipatala koma si pokhapo nkhondoyi yabweretsanso mavuto a njala m’maiko ena komanso kukwera kwa mitengo ya zakudya monga buledi maka m’maiko omwe amadalira ufa wa tirigu wochokera m’dziko la Ukraine. Kuyambira pa chiyambi Papa Francisco wakhala akudzudzula nkhondo pakati pa maiko awiriwa ndipo wakhala akutumiza thandizo losiyanasiyana lopita kwa anthu a m’dziko la Ukraine monga zipangizo za m’chipatala komanso galimoto za mtundu wa ambulance.",https://www.radiomaria.mw/papa-wati-akupemphelera-amayi-mmaiko-a-russia-ukraine/,"January 10, 2023",judith sonkho
Chipani cha MCP Chakana za Chikalata Chosankha Nduna,"Chipani cha Malawi Congress (MCP) chatsutsa za chikalata china chomwe chikuwonetsa mayina a anthu omwe chipanichi chikuwavomereza kuti mtsogoleri wa dziko lino awayike m’maunduna osiyanasiyana. Mneneri wa chipanichi m’busa Maurice Munthali wauza Radio Maria Malawi kuti chikalatachi sichinachokere ku chipanichi. Gawo limodzi la chikalata chomwe chikuyenda m’masamba a mchezo Iwo ati chipanichi chilibe mphamvu yolowelera pa ntchito yosankha maunduna kaamba koti malamulo a dziko lino amapereka mphamvu zotere kwa mtsogoleri wa dziko yekha. “Ife chikalata chimenecho sitikuchidziwa ndipo chachokera kwa anthu osalifunira zabwino dziko komanso chipanic chathu. Ife ngati a chipani tilibe mphamvu zosankha nduna chifukwa imeneyo ndi ntchito ya mtsogoleri wa dziko,” anatero a Munthali. Padakalipano a Munthali ati ndi kofunika kuti magulu a zachitetezo agwire ntchito yawo yofufuza ndi kumanga onse omwe akukhudzidwa ndi chikalatachi. Masiku ochepa apitawa m’masamba apa mchezo pa intaneti anadzadza ndi chikalata chosonyeza kuti wachiwiri kwa mtsogoleri wa dziko lino watula pansi udindo wake chomwe akuluakulu a boma anati ndi cha bodza ndipo apolisi ati akufufuza za nkhaniyi.",https://www.radiomaria.mw/chipani-cha-mcp-chakana-za-chikalata-chosankha-nduna/,"January 10, 2023",judith sonkho
Yesu Anabwera Kudzachotsa M’dima Pakati Pa Anthu – Papa,"Mtsogoleri wa mpingo wa Katolika pa dziko lonse Papa Francisco wati Yesu Khristu adabwera pansi pano kudzachotsa m’dima pakati pa anthu. Malinga ndi malipoti a Vatican Radio, Papa  wayankhula izi lachisanu pa Misa ya chaka cha Epifania yomwe adatsogolera ku Vatican. Malinga ndi kalendala ya chipembedzo ya mpingo wa Katolika, lachisanu pa 6 January 2023 ndi  tsiku la chaka cha Epifania. Mu malaliko ake pa Misa ya chakachi yomwe adatsogolera mu tchalitchi chachikulu cha Saint Peter’s Basilica, Papa wati Yesu Khristu adabwera pansi pano kudzachotsa m’dima pakati pa anthu ndi kubweretsa kuwala. Iye wati ndi kofunika kuti monga a nzeru a ku m’mawa aja omwe sadatope kufunafuna mwana Yesu mpaka atamupeza, akhristu akuyeneranso kumafunafuna Yesu Khristu yemwe ndi kuwala kwa dziko la pansi. Papa Francisco wati nthawi zina pamene anthu azingwa ndi zolemetsa za dziko la pansi amafunafuna Mulungu komanso pali nthawi zina pamene anthu amazinamiza pofunafuna chisangalalo mu zinthu za dziko la pansi. Iye watsindika kuti ndi Yesu Khristu yekha amene angathe kuthetsa njala yosiyanasiyana yomwe anthu amakhala nayo. Papa Francisco wati popanda kuyika Yesu Khristu patsogolo palibe chomwe chingayende. Pochita chaka cha Epifania, akhristu amakondwelera kuti Mulungu adadziwonetsa kwa anthu ake kudzera mwa mwana wake m’modzi yekha yemwe adadzabadwa pakati pa anthu. Koma si pokhapo, pochita chakachi akhristu amalingalira ulendo wa a nzeru a ku m’mawa omwe adapita kukapembedza mwana Yesu atatenga mphatso zawo za mtengo wa patali.",https://www.radiomaria.mw/yesu-anabwera-kudzachotsa-mdima-pakati-pa-anthu-papa/,"January 7, 2023",judith sonkho
Maboma 15 Ali Pa Chiwopsezo Cha Kusefukira Kwa Madzi,"Nthambi yowona za nyengo ndi kusintha kwa nyengo yati maboma khumi ndi asanu a mdziko muno ali pa chiwopsezo cha ngozi ya kusefukira kwa madzi. Mkulu wofalitsa mauthenga ku nthambiyi a Yobu Kachiwanda awuza Radio Maria Malawi kuti izi zili chomwechi kaamba ka mvula yamphamvu yomwe ikuyembekezeka kugwa kuyambira lero lachisanu pa 6 mpaka mawa loweruka pa 7 January 2023. Maboma-wa ndi a Mulanje, Chikwawa, Neno, Mwanza, Blantyre, Ntcheu, Dedza, Lilongwe, Mchinji, Zomba, Mangochi, Salima, Likoma, Chitipa ndi Karonga. “Tikuyembekezera kuti kugwa mvula yambiri kuyambira lero pa 6 mpaka pa 7 January 2023 ndiye mvula imeneyi ndi yomwe ili ndi kuthekera kobweretsa vuto la kusefukira kwa madzi m’maboma amene tatchulawa,” anatero a Kachiwanda. Padakalipano nthambiyi yalangiza anthu kuti akhale osamala popewa kukhala malo a ngozi komanso kuwoloka mitsinje ndi malo onse omwe akudutsa madzi, pofuna kupewa ngozi zomwe zimadza kaamba ka kusefukira kwa madzi.",https://www.radiomaria.mw/maboma-15-ali-pa-chiwopsezo-cha-kusefukira-kwa-madzi/,"January 6, 2023",judith sonkho
‘Malemu Papa Benedicto wa 16 Adali Bwenzi Lenileni la Yesu’,"Mtsogoleri wa mpingo wa Katolika pa dziko lonse Papa Francisco wati malemu Papa Benedicto wa 16 adali bwenzi lenileni la Yesu Khristu. Malinga ndi malipoti a Vatican Radio, Papa Francisco wayankhula izi lachinayi ku likulu la mpingo ku Vatican pa Misa yotsanzikana ndi malemu Papa Benedicto wa 16. Mu malaliko ake, Papa Francisco anati malemu Papa Benedicto wa 16 adali bwenzi lenileni lokhulupirika la Yesu Khristu ndipo wati pa chifukwa ichi ndi pemphero lake kuti akondwere kosatha mu ufumu wa Mulungu. Malemu Papa Benedict wa 16 (kumanzere) ndi Papa Francisko Papa Francisco anakhazikika pa mawu otsiriza omwe Ambuye Yesu adayankhula akuti, “Atate m’manja mwanu ndipereka mzimu wanga.” Iye anati mauwa akupereka chithunzithunzi cha moyo wonse wa Ambuye Yesu pansi pano omwe udali wodalira Atate ake nthawi zonse komanso wothandiza anthu mu njira zosiyanasiyana pa kuwachiza ku nthenda zosiyana-siyana, kuwadalitsa, kuwadzodza, kuwachitira chifundo ndi zina. Papa Francisco anati zomwe adachita Ambuye Yesu ali pansi pano ndi zomwe mkhristu wina aliyense akuyenera kutsanzira. Iye anati m’busa wabwino akuyenera kukhala wokhulupirika pochita mapemphero tsiku ndi tsiku ngakhale akumane ndi zokhoma za mtundu uliwonse komanso pa nthawi yomweyo akuyenera kumapemphelera mbumba ya Mulungu. Papa Francisco wati Papa Benedicto wa 16 adachita zonse bwino polondola mapazi a Yesu Khristu chinthu chomwe wati mkhristu aliyense akuyenera kutsanzira. Pa Misa’yi padali ansembe pafupifupi 4000, ma cardinal 130, a episkopi, asisitere, a bulazala, asemino, a Katekisiti komanso akhristu eni ake ankhaninkhani ochokera mbali zosiyana-siyana za dziko la pansi. Nawo atsogoleri a maiko, a kazembe oyimira maiko awo ku Vatican ndi akuluakulu ogwira ntchito zosiyana-siyana anali nawonso pa mwambowo.",https://www.radiomaria.mw/malemu-papa-benedicto-wa-16-adali-bwenzi-lenileni-la-yesu/,"January 6, 2023",judith sonkho
Achipatala Atatu Ayimitsidwa Ntchito Atapezeka Ndi Mankhwala Popanda Chilorezo,"Akuluakulu atatu ogwira ntchito pa chipatala chachikulu cha boma la Phalombe, awayimitsa kaye pa ntchito atapezeka ndi mankhwala komanso katundu wina wa chipatalacho opanda chilorezo. Wofalitsa nkhani pa chipatalacho Daniel Chiromo, watsimikiza za nkhaniyi ndipo wati anthuwa apezeka ndi katunduyu pamene amatuluka pa chipata cha chipatalacho. Chipatala cha boma la Phalombe Iye wati anthuwa apezeka ndi majakiseni, chitini cha mkaka komanso botolo la mankhwala a madzi. “Tinakhazikitsa lamulo lakuti aliyense ogwira ntchito kuno akamatuluka adzichitidwa chipikisheni posatengera udindo wake. Patsikuli, m’modzi anapezeka ndi majakiseni okwana 100, wina anapezeka ndi chitin cha mkaka ndipo wina anapezeka ndi botolo la mankhwala a madzi; ndikukhulupilira kuti anapempha kuti akapatse mwana koma mwina chifukwa analibe chikalata chomuvomereza kutero,” anatero a Chiromo. Mkulu woyankhulira chipatalayu wati padakalipano anthu atatuwa ayamba ayimitsidwa kaye pa ntchito ndi cholinga choti awafufuze bwino lomwe.",https://www.radiomaria.mw/achipatala-atatu-ayimitsidwa-ntchito-atapezeka-ndi-mankhwala-popanda-chilorezo/,"January 5, 2023",judith sonkho
MLS Sikukhutira Ndi Lipoti Lokhudza Kumangidwa Kwa Mayi Chizuma,"Bungwe la Malawi Law Society lati silikukhutira ndi lipoti lomwe latulutsa komiti yapadera yomwe inakhazikitsidwa ndi mtsogoleri wa dziko lino kuti ifufuze za kumangidwa kwa mkulu wa bungwe la Anti-Corruption Bureau (ACB) mayi Martha Chizuma. Mlembi wamkulu wa bungweli a Chrispin Ngunde awuza Radio Maria Malawi kuti chinthu chomwe komitiyi yatulutsa, si lipoti lokwanira kaamba koti muli ma gawo ena omwe sanawonetsedwe. Ngunde: Lipotilo lituluke lonse Pamenepa iwo auza mtsogoleri wa dziko lino komanso akuluakulu amene anali mu komitiyi kuti atulutse lipoti lonse lokwanira monga likuyenera kukhalira ngati akufuna kuti anthu akhale ndi chikhulupiliro mwa iwo. “Lipoti lomwe atipatsa likungowoneka kuyambira tsamba 50 kupita kutsogolo nanga tsamba 1 mpaka 49 ali kuti? Ndiye tikufuna apulezidenti alamule kuti lipotilo lituluke lonse chifukwa lomwe atipatsali si lipoti koma ndi gawo la lipoti. Mwina masamba omwe palibewo ndi momwe muli nkhani zofunikira,” anatero a Ngunde. Poyankhulaponso pa nkhaniyi katswiri pa nkhani zosiyanasiyana mdziko muno a Humphreys Mvula ati ndi zodabwitsa kuti lipotili silikupereka tsatanetsatane wa za omwe analamula kuti mayi Chizuma amangidwe. “Lipoti inde latuluka tiyamikire koma silikuwonetsa kuti anthu eni eni amene anatuma apolisi kuti amange mayi Chizuma ndi ati. Anthu akufuna adziwe ngati pali akuluakulu ena a m’boma kuphatikizapo nduna ngati zikukhudzidwa ndi kumangidwaku,” anatero a Mvula. M’bandakucha wa pa 6 December chaka chatha, apolisi anakamanga mayi Chizuma ku nyumba kwawo ndipo anawatengera ku polisi ya Namitete komwe anatuluka patadutsa maola angapo anthu ochuluka atayankhula mosakhutira ndi kumangidwa kwa mayiwa.",https://www.radiomaria.mw/mls-sikukhutira-ndi-lipoti-lokhudza-kumangidwa-kwa-mayi-chizuma/,"January 4, 2023",judith sonkho
MANEB Yawonjezera Masiku Olipira Mayeso,"Bungwe loyendetsa mayeso mdziko muno la Malawi National Examinations Board (MANEB) lawonjezera masiku olipirira ndalama ya mayeso a boma a m’chaka cha 2023. Mneneri wa bungweli a Mayamiko Chiwaya atsimikiza za nkhaniyi poyankhula ndi Radio Maria Malawi ndipo ati masikuwa awonjezeredwa mpaka pa 31 December chaka chino. Chiwaya: Ophunzira ena sanakwanitse kulipira mu nthawiyi Iwo ati kutsatira njira ya makono ya E-payment, ophunzira ena ochepa analephera kupereka ndalamayi mu nthawi yomwe inayikidwa. “Ndi zoona tawonjezera masiku kuchoka pa 18 December kufika pa 31 December. Tinawona kuti ophunzira ambiri a sitandade 8, fomu 2 ndi fomu 4 sanakwanitse kupereka ndalama za mayeso chifukwanso cha mavuto a zachuma momwe alili mdziko muno,” anatero mayi Chiwaya. Komabe mayi Chiwaya ati okhawo amene analembetsa maina awo mu kaundula wa mayeso a m’chaka cha 2023 ndi omwe akuyenera kulipira ndalama ya mayeso nthawi yowonjezerayi ndipo kuti palibe ophunzira atsopano omwe ayikidwe mu ndondomeko ya mayeso mu nthawi yowonjezerayi. Zimenezi zikudza magulu osiyanasiyana atadandaula ndi kuchepa kwa nthawi yolipilira ndalama za mayeso ati ponena kuti bungwe la MANEB latulutsa mochedwa zotsatira za mayeso a fomu 4 a chaka chino zomwe zilepheretse ophunzira omwe sanachite bwino pa mayesowa, kuti abwerenze.",https://www.radiomaria.mw/maneb-yawonjezera-masiku-olipira-mayeso/,"December 19, 2022",judith sonkho
Papa Wati Adalemba Kale Kalata Yotula Pansi Udindo,"Mtsogoleri wa mpingo wa Katolika pa dziko lonse Papa Francisco wati adalemba kale kalata yofotokoza kuti angathe kutula pansi udindo wake atakhala kuti wadwalika kwambiri. Malinga ndi malipoti a Vatican Radio, Papa wayankhula izi ku likulu la mpingo ku Vatican kwa atolankhani a nyuzipepala ya ABC ya m’dziko la Spain. Poyankhula kunyumba yake ya Casa Santa Marta ku Vatican, Papa Francisco wati chimodzi mwa zinthu zoyambirira kuchita atangosankhidwa kukhala Papa m’chaka cha 2013 chidali kulemberatu kalata yofotokoza kuti angathe kutula pansi udindo wake atakhala kuti wadwalika ndipo kuti akukanika kugwira ntchito ngati mtsogoleri wa mpingo wa Katolika pa dziko lonse. Iye wafotokoza kuti atalemba kalatayi ndi kusayinira adayipereka kwa yemwe adali mlembi wa mkulu wa likulu la mpingo wa Katolika pa nthawiyo, Cardinal Tarcisio Bertone ndipo wati akukhulupilira kuti mlembi wa mkulu wa likulu la mpingo wa Katolika padakali pano, Cardinal Pietro Parolin akusunga kalata imeneyi. Papa Francisco wayankhula izi poyankha atolankhaniwa omwe adafuna kudziwa ngati pali malamulo okhazikika owunikira anthu pa zomwe zingachitike atakhala kuti Papa wadwalika kwambiri kapena kuvulala kumene pa ngozi ndi kulepheretsa Papa’yo kugwira ntchito yake yomwe adasankhidwira. Iye wati potengera zomwe zakhala zikuchitika m’mbuyomu malamulo alipo. M’mbuyomu Papa Francisco adayamikirapo Papa Benedicto wa 16 wopuma kaamba kotula pansi udindo wake atawona kuti kaamba ka ukalamba kudali kovuta kukwaniritsa ntchito zosiyana-siyana zokhudza mpando wa u Papa.",https://www.radiomaria.mw/papa-wati-adalemba-kale-kalata-yotula-pansi-udindo/,"December 19, 2022",judith sonkho
Ambuye Mpako Alimbikitsa A Malawi Achikatolika ku South Africa,"Arkiepiskopi wa arkidayosizi ya Pretoria mdziko la South Africa Ambuye Anthony Mpako ati ali ndi malingaliro oti azitsogolera mwambo wa nsembe ya Ukaristia kamodzi pa chaka, ya akhristu a Katolika ochokera ku Malawi amene akukhala mdzikolo. Mpako: Ndakondwera kupemphera nawo limodzi Iwo ayankhula izi pambuyo pa mwambo wa nsembe ya Misa ya bungwe la Malawian Catholic Community in South Africa yomwe anatsogolera lamulungu lapitali ku parish ya Holy Rosary mu arkidayosiziyo. Ambuye Mpako ati ndi khumbo lawo kuti pa mwambo uli wonse umene azitsogolera, padzikhala episkopi m’modzi wochokera ku Malawi yemwe azitsogolera naye limodzi Misa ndipo ati akambirana ndi bungwe la aepiskopi a mpingo wa Katolika ku Malawi la Episcopal Conference of Malawi (ECM) za nkhaniyi. “Anthuwa ndi olimbikira pa chikhristu chawo ndipo ndakondwera kwambiri kupemphera nawo limodzi. Ndili ndi maloto oti kutsogoloku tidzikhala ndi bishop m’modzi wa ku Malawi pa Misa ngati zimenezi. Ndikambirana nawo mabishop aku Malawi pa nkhani imeneyi,” anatero AMbuye Mpako. Pa mwambowu Ambuye Mpako akhazikitsa parish ya Holy Rosary kukhala likulu la akhristu a mpingo wa Katolika ochokera mdziko la Malawi.",https://www.radiomaria.mw/ambuye-mpako-alimbikitsa-a-malawi-achikatolika-ku-south-africa/,"December 17, 2022",judith sonkho
Anthu Ena Asanu Amangidwa Mokhudzana ndi Imfa ya Mwana wa Chialbino,"Apolisi amanga anthu ena asanu powaganizira kuti akukhudzidwa ndi imfa ya msungwana wina wa khungu la chi albino m’boma la Kasungu. Walemba kalatayo – Kalaya Malinga ndi kalata yomwe m’neneri wa apolisi mdziko muno Peter Kalaya walemba, apolisi akwanitsanso kupeza mkono wa msungwanayu omwe unadulidwa pa tsiku lomwe anaphedwalo. Anthuwa ndi bambo ake omupeza msungwanayu a Mosten Mumba, mfumu ina yomwe dzina lake ndi Charles Chipeta, Kennedy Zimba, Elton Sambo komanso Jeremiah Nkhoma. Kumangidwa kwa anthuwa kwafikitsa chiwerengero cha anthu omwe amangidwa mokhudzana ndi nkhaniyi kufika pa asanu ndi atatu (8) kaamba koti pa 1 November apolisi anamanganso anthu ena atatu omwe ndi kuphatikizapo agogo ake aakazi a msungwanayo.",https://www.radiomaria.mw/anthu-ena-asanu-amangidwa-mokhudzana-ndi-imfa-ya-mwana-wa-chialbino/,"December 16, 2022",judith sonkho
Anthu Asanu Avulala Bomba Litaphulika ku Dzaleka,"Anthu asanu avulala bomba litaphulika ku malo osungira anthu othawa kwawo a Dzaleka m’boma la Dowa. Wofalitsa nkhani za apolisi m’bomalo Sub Inspector Gladson M’bumpha ati izi zachitika cha m’ma 7 koloko usiku wathawu pafupi ndi msika wa ku maloko. Iye wati pa nthawiyi akuluakulu awiri a mzika za dziko la Burundi zomwe zikupezeka ku malowa amacheza; ndipo munthu wina yemwe akumuganizira kuti ndi mzika ya mdziko la Rwanda, anafika ndi kuyatsa bombalo ndi kuwaponyera. “Butoyi Fedeli wa zaka 54 yemwe ndi mtsogoleri wa anthu aku Burundi omwe akukhala ku malowa ndi mlembi wake Bruni Ndaishime amacheza panja pa ofesi yawo ndipo anawona munthu wina akuyatsa machesi ndi kuwaponyera chinthu china chomwe sichikudziwika chomwe akuchiganizira kuti ndi bomba ndipo chinaphulika ndi kupanga phokoso lochuluka,” anatero M’bumpha. Kutsatira izi, awiriwo anavulala kwambiri ndipo anatengeredwa ku chipatala cha Dzaleka komwe anawatumiza ku chipatala chachikulu cha boma la Dowa. Anthu enanso atatu kuphatikizapo mwana wa zaka 11 omwe amadutsa pa malowa pa nthawiyi akhudzidwanso ndi chiwembuchi ndipo nawo agonekedwa pa chipatala chomwecho cha boma la Dowa. Padakalipano, apolisi amanga Umoton John Peter yemwe ndi mzika ya dziko la Rwanda, wa mtundu wa anthu wa Hutu mdzikolo pomuganizira kuti ndi yemwe wachita chiwembuchi kaamba koti anatchulidwa ndi ovulazidwawo. Iye akawonekera ku bwalo la milandu posachedwapa kuti akayankhe mlandu wovulaza anthu.",https://www.radiomaria.mw/anthu-asanu-avulala-bomba-litaphulika-ku-dzaleka/,"December 15, 2022",judith sonkho
‘Advent Imathandiza Akhristu Kumvetsa Za Yesu Khristu’,"Mtsogoleri wa mpingo wa Katolika pa dziko lonse Papa Francisco wati nyengo ya Adventi imathandiza akhristu kumvetsa bwino za Yesu Khristu. Malinga ndi malipoti a Vatican Radio, Papa wayankhula izi lamulungu ku likulu la mpingo ku Vatican. Iye anakhazikika pa Uthenga Wabwino wa tsiku lamulungu lachitatu mu nyengo ya Adventi omwe ukufotokoza nkhani ya Yohane M’batizi yemwe adali mu ndende ndipo adali wodabwa ngati Yesu Khristu adalidi mesiya amene anthu amamuyembekeza, ndi chifukwa chake Yohane’yo adatuma ophunzira ake kuti akafufuze ndi kupeza choona. Kudzera mwa ophunzira ake, Yohane adadziwa kuti Yesu Khristu adalidi mesiya yemwe anthu amamuyembekeza. Pamenepa Papa Francisco watsindika za kufunika komafunafuna Yesu Khristu nthawi zonse ndi cholinga chofuna kumudziwa bwino. Pa tsikuli Papa Francisco anadalitsa zithunzi za mwana Yesu zomwe ana ndi makolo awo adabweretsa pokonzekera Christmas.",https://www.radiomaria.mw/advent-imathandiza-akhristu-kumvetsa-za-yesu-khristu/,"December 14, 2022",judith sonkho
Papa Wati Amayi Maria ndi Chitsimikizo cha Chikondi cha Mulungu kwa Anthu,"Mtsogoleri wa mpingo wa Katolika pa dziko lonse Papa Francisco wati Amayi Maria amawonetsa akhristu kuti Mulungu amakhala pafupi ndi anthu ake. Malinga ndi malipoti a Vatican Radio Papa Francisco wayankhula izi lolemba ku likulu la mpingo ku Vatican pa Misa ya chaka cha Amayi Maria a ku Guadalupe. Poyankhula pa Misa ya chakachi yomwe adatsogolera mu tchalitchi chachikulu cha Saint Peter’s Basilica ku Vatican, Papa Francisco wati Amayi Maria ndi chizindikiro kwa akhristu kuti Mulungu amakhala pafupi ndi anthu ake nthawi zonse. Iye wati polora kuti mwana wake abadwe pansi pano kudzera mwa Amayi Maria, Mulungu adasonyeza kuti nthawi zonse amafuna kukhala pafupi ndi anthu ake ndipo waonjezera kuti kudzera mwa mwana wake Yesu Khristu, Mulungu adakhazikika pakati pa anthu ake. Papa wati pobwera pansi pano kudzapulumutsa mtundu wa anthu, Yesu Khristu adasonyeza kuti ndi m’bale weniweni wa anthu onse makamaka anthu ophysinjidwa, anthu osauka ndi anthu omwe akuzunzidwa kaamba ka chikhulupiriro chao mwa Mulungu. Iye watsiriza ndi kupempha a Katolika onse makamaka a ku Latin America kuti atenge Amayi Maria kukhala chitsanzo chawo pokhala anthu osamalirana wina ndi mzake osaiwala anthu othawa kwawo pa zifukwa zosiyana-siyana.",https://www.radiomaria.mw/papa-wati-amayi-maria-ndi-chitsimikizo-cha-chikondi-cha-mulungu-kwa-anthu/,"December 13, 2022",judith sonkho
Ambuye Tambala Apempha Asistere Athandize Ana Oyendayenda,"Arkiepiskopi wa arkidayosizi ya Lilongwe, Ambuye George Desimond Tambala apempha zipani za mu mpingo wa katolika kuti zichitepo kanthu pa vuto la kuchuluka kwa ana oyendayenda m’misewu ya m’matauni a mdziko muno. Ambuye Tambala ati ndi koyenera kuchitapo kanthu powawongolera anawa mu njira ya chikhristu kuti mpingo ndi dziko lipindule pokhala ndi mzika zodalirika. Iwo amayankhula izi loweruka ku St. Patrick’s parish pa mwambo wa malumbiro akunthawi zonse a Sister Georgina Gwaza a chipani cha Missionary Sisters of Immaculate Conception (MIC) komanso Sister Leontine Lang omwe amachita chaka chakuti akwanitsa zaka 60 akutumikira ngati sisitere m’chipanichi. “Tili ndi ana oyenda munsewu amene asisteri a White Sisters akuwathandiza koma sakukwanitsa chifukwa achuluka kwambiri. Asisteri a zipani zina tikuyenera titengepo gawo pa zimenezi,” anatero Ambuye Tambala. Poyankhulapo Sister Georgina Gwaza anathokoza Mulungu kaamba kowathandiza kufika pomwe ali padakalipano. “Sindimayembekezera kuti ndingafike pano. Koma ndikudziwa kuti si china ayi koma ndi mapemphero basi amene andithandiza kuti ndifike pano,” anatero Sister Gwaza. Sister Gwaza omwe amagwira ntchito ya unamwino anati ali ndi chidwi chofuna kutengapo gawo pa ntchito yosamalira ana oyendayenda m’mizinda ya dziko lino.",https://www.radiomaria.mw/ambuye-tambala-apempha-asistere-athandize-ana-oyendayenda/,"December 13, 2022",judith sonkho
Papa Wati Ndi Zotheka Kuthetsa Njala Pa Dziko Lonse,"Mtsogoleri wa mpingo wa Katolika pa dziko lonse Papa Francisco wati ndi zotheka kuthetsa njala pa dziko la pansi. Malinga ndi malipoti a Vatican Radio, Papa wayankhula izi ku Vatican pa mkumano wake ndi nthumwi za sukulu ina yomwe imasula atsogoleri a chipembedzo cha chi Yuda m’dziko la Argentina yodziwika kuti Seminario Rabinico Latino Americano. Iye wayankhula izi polingalira kuti ndalama za nkhaninkhani zikugwiritsidwa ntchito pogula zida za nkhondo pamene anthu ochuluka akufa ndi njala kaamba kosowa chakudya. Pamenepa Papa Francisco wati ndi chifukwa chake ndi wokhudzidwa kwambiri ndi nkhondo ya pakati pa maiko a Russia ndi Ukraine komanso nkhondo zina zomwe zikuchitika m’maiko osiyana-siyana. Iye wati akuganiza ndipo akukhulupirira kuti ngati maiko ataleka kupanga zida za nkhondo kwa chaka chimodzi chokha, njala pa dziko lonse la pansi ingathe kutheratu. Papa Francisco wati koma ngati anthu okhulupirira akhristu akuyenera kulimbikitsa chimvano ndi ubale wabwino pakati pa anthu. Iye watsiriza ndi kunena kuti akhristu akuyenera kudzudzula kusowa kwa chilungamo popeza chilungamo ndi chikhulupiriro zimayendera limodzi.",https://www.radiomaria.mw/papa-wati-ndi-zotheka-kuthetsa-njala-pa-dziko-lonse/,"December 9, 2022",judith sonkho
Chipembedzo Chiwunikidwenso – Ambuye Msusa,"Arkiepiskopi wa arkidayosizi ya Blantyre, Ambuye Thomas Luke Msusa awuza bungwe lomwe limawona za chipembedzo mu arkidayosiziyo kuti liwunikenso ndi kukonza zinthu zolakwika zomwe akhristu amachita pa nthawi ya chipembedzo. Msusa: Chipembedzo chathu chisasakanikirane ndi zinthu zina Iwo anati pali zinthu zambiri zomwe ndi zolakwika zimene zimachitika pa nthawi ya chipembedzo zimene akhristu azitenga kukhala chizolowezi koma zomwe ndi zopanda tanthauzo lililonse mu mpingo wa Katolika. Ambuye Msusa anapereka chitsanzo cha zomwe amayi amachita zonyamula dengu, lichero, miphika ndi zina nthawi yomwerenga mawu ikayandikira, komanso kuyimba nyimbo pa nthawi yomwe akhristu angotsiriza kumene kulandira ukaristia. “Tiyeni tiwonwtsetse kuti chipembedzo chathu chisasakanikirane ndi zinthu zina zopanda pake. Pa nsembe ya ukaristia timachedwa mwina kufika maola anayi chifukwa talowetsa zina zomwe sizimayenera kukhalamo. Tiyeni tichotse zimenezi. Mwachitsanzo tikalandira ukaristia tikuyenera tikhale chete kwa mphindi zingapo zosinkhasintha aliyense payekha tisanayimbe nyimbo yothokozera,” anatero Ambuye Msusa. Poyankhulapo pa nkhaniyi wapampando wa bungwe la akhristu eni ake a Peter Nzolima ati kukonza zinthu zolakwikazi kuthandiza kuti mpingo udziyendera limodzi ndipo pasamakhaale kuchita zinthu zosiyana pa nthawi ya chipembedzo. “Ifenso takhala tikuchititsa misonkhano m’madinale onse a muno mu arkidayosizi ya Blantyre momwe timafotokozera za kusiyana komwe kulipo pa nkhani ya kapembedzedwa m’maparishi omwe akupezeka mu arkidayosizi ino,” anatero a Mzolima. Pamenepa a Mzolima ati akhala pansi ndi magulu okhudzidwa ndi kuwunikanso ndondomeko zoyenera kutsatidwa m’maparishi onse amu arkidayosiziyo.",https://www.radiomaria.mw/chipembedzo-chiwunikidwenso-ambuye-msusa/,"December 8, 2022",judith sonkho
Papa Wasankha Mkulu wa PMS Watsopano,"Mtsogoleri wa mpingo wa Katolika pa dziko lonse Papa Francisco wasankha president watsopano wa bungwe la Pontifical Mission Societies (PMS) pa dziko lonse la pansi. Malinga ndi malipoti a Vatican Radio, Papa wasankha bambo Emilio Nappa pa udindo wa ukuluwu. Polengeza za nkhaniyi likulu la mpingo wa Katolika lati kupatula kukhala president wa bungweli, Papa wasankhanso bambo Nappa kukhala mlembi wothandiza a Cardinal oyang’anira ofesi yaikulu ya a Papa yoyang’anira za Chibalalitso cha mpingo. Potsatiranso kusankhidwaku bambo Nappa tsopano ndi Archbishop wongosankhidwa kapena kuti Archbishop – elect m’chingerezi. Bambo Nappa omwe adabadwa pa 9 August m’chaka cha 1972 ku Naples m’dziko la Italy, adadzodzedwa kukhala wansembe pa 28 June m’chaka cha 1997. Iwo ali ndi doctorate mu phunziro la za uMulungu (Theology) yomwe adapeza kuchokera ku sukulu ya ukachenjede ya Pontifical Gregorian University m’chaka cha 2004. Mwa zina bambo Nappa agwirapo ntchito ngati mphunzitsi wa phunziro la Fundamental Theology ku sukulu ya ukachenjede. Padakali pano iwo akugwira ntchito ku Vatican ku ofesi yoyang’anira ndi kulangiza a Papa pa nkhani za chuma.",https://www.radiomaria.mw/papa-wasankha-mkulu-wa-pms-watsopano/,"December 8, 2022",judith sonkho
Nthambi ya Ndende Yati Siyinawuzidwe Zotulutsa Mayi Kunje,"Nthambi ya ndende mdziko muno yati sinalandire chikalata chowalamula kuti atulutse m’ndende komishonala wakale wa bungwe loyendetsa chisankho mdziko muno mayi Linda Kunje. Malinga ndi kalata yomwe Radio Maria Malawi yawona, nduna yowona za chitetezo cha mdziko, mayi Jean Sendeza awuza mkulu wa ndende mdziko muno kuti atulutse mayi Kunje ngati m’modzi mwa akayidi omwe akhululukiridwa mu nyengo ya Khilisimasi ya chaka chino ndipo mneneri wa undunawo a Maureen Nkhoma atsimikiza za chikalatachi. Kalata yomwe undunawo walembera nthambi ya ndende Koma poyankhula ndi wailesi ino mneneri wa nthambi ya ndende a Chimwemwe Shaba ati sakudziwapo kanthu pa nkhaniyi kaamba koti sanalandire kalatayi. Komabe a Shaba ati kupatula ndondomeko zomwe zimatsatidwa kuti akayidi akhululukiridwe, mtsogoleri wa dziko lino ali ndi mphamvu yotulutsa m’ndende anthu omwe wafuna kutero. Shaba: Sitinalandire kalata yomwe mukuyinenayo “Ndikovuta kuyikapo mlomo chifukwa sitinalandire kalata yomwe mukuyinenayo. Tikafuna kutulutsa mnthu timatengera munthu amene wagwira theka la ukayidi wake, amene wakhala akuwonetsa makhalidwe abwino, amene anapalamula mlandu waung’ono kwambiri komanso a president ali ndi mphamvu zotulutsa aliyense m’ndende posatengera zonse zomwe tatchulazi,” anatero a Shaba. Pa 31 August chaka chino mayi Kunje kuphatikizapo dalaivala wawo a John Tewesa analamulidwa kuti akakhale ku ndende kwa chaka ndi theka aliyense, atapezeka olakwa pa mlandu olowelera mdipiti wa galimoto za mtsogoleri wa dziko lino m’chaka cha 2020 pa nthawi imene ankachoka ku Zomba kupita ku Blantyre.",https://www.radiomaria.mw/nthambi-ya-ndende-yati-siyinawuzidwe-zotulutsa-mayi-kunje/,"December 7, 2022",judith sonkho
"Anthu Okwiya Atentha Polisi, Kupha Munthu ku Zomba","Anthu okwiya ku Chipini m’boma la Zomba atentha polisi komanso kupha m’modzi mwa anthu ena ku deralo. Mneneri wa apolisi m’chigawo chakumvuma kwa dziko lino a Joseph Sauka atsimikiza za nkhaniyi koma anati tiwapatse nthawi kuti afufuze bwino ndi kufotokoza zambiri za nkhaniyi. Koma m’modzi mwa anthu ku deralo, watitsina khutu kuti apolisi aku deralo dzulo anamanga munthu wina yemwe amaganiziridwa kuti waba mankhwala ndipo munthuyo wamwalira ali m’chitolokosi cha apolisi. Lero akuti ndi pomwe achibale a malemuyo anapita kunyumba kwa m’modzi mwa anthu a mderalo amene analondolera apolisi kukamanga malemuyo ndipo anthuwa amenya ndi kupha mkuluyo ndipo pambuyo pake ndi pamene atentha polisiyo. “Abale ake a munthu amene wamwalira ali ku polisiyo anapita kwawo kwa amene anaperekeza apolisi kuti amange malemuyo. Anayamba kumuthamangitsa ndiye atamugwira ndi pamene amumenya, kumuwotcha mpaka wafa,” anafotokoza motero munthuyo. Munthuyu watiuza kuti apolisi a ku deralo omwe alipo atatu athawa kale ku deralo ndipo padakalipano akuluakulu a polisi afika ku deralo kukafufuza bwino za nkhaniyi.",https://www.radiomaria.mw/anthu-okwiya-atentha-polisi-kupha-munthu-ku-zomba/,"December 7, 2022",judith sonkho
Papa Atsogolera Miyambo Ikuluikulu Ya Nyengo Ya Christmas,"Mtsogoleri wa mpingo wa Katolika pa dziko lonse Papa Francisco atsogolera miyambo ikuluikulu ya nyengo ya Christmas. Malipoti a Vatican Radio ati izi zili chomwechi malinga ndi mlozo wa miyambo ikuluikulu omwe likulu la Mpingo wa Katolika latulutsa. Papa pa Christmas ya zaka za m’mbuyomu Zadziwika kuti miyambo ikuluikuluyi idzayamba pa 24 December ndi Misa ya usiku ya Christmas mu tchalitchi chachikulu cha Saint Peter’s Basilica ku Vatican nthawi ya 7:30. Ndipo lamulungu pa 25 December nthawi ya 12 koloko masana Papa Francisco adzapereka uthenga ndi madalitso ake ku mzinda wa Rome komanso ku dziko lonse la pansi zodziwika m’chilatini kuti Urbi et orbi. Pa 31 December nthawi ya 5 koloko madzulo mu tchalitchi chachikulu cha Saint Peter’s Basilica ku Vatican, Papa Francisco adzatsogolera mapemphero a madzulo oyamika Mulungu otchedwa Te Deum m’chilatini. Ndipo pa 1 January 2023, Papa Francisco adzatsogolera Misa ya chaka cha Amayi Maria Amayi a Mulungu mu tchalitchi chachikulu cha Saint Peter’s Basilica nthawi ya 10 koloko m’mawa. Pa 6 January Papa Francisco adzatsogolera Misa ya chaka cha Epiphania mu tchalitchi chachikulu cha Saint Peter’s Basilica nthawi ya 10 koloko m’mawa. Pomaliza pa 8 January 2023, Papa Francisco adzatsogolera Misa mu tchalichi chotchedwa Sistine Chapel nthawi ya 9:30 m’mawa ndipo pa mwambowu adzapereka Sakramenti la Ubatizo kwa ana.",https://www.radiomaria.mw/papa-atsogolera-miyambo-ikuluikulu-ya-nyengo-ya-christmas/,"December 4, 2022",judith sonkho
Apolisi Apulumutsa Anthu Khumi Omwe Amafuna Kuzembetsedwa,"Apolisi m’boma la Mwanza apulumutsa amalawi ena okwana khumi amene amafuna kuzembetsedwa ndi anthu ena omwe sakudziwika. Mneneri wa apolisi ku Mwanza Edwin Kaunda wauza Radio Maria Malawi kuti anthu ena anatsina khutu apolisi kuti pali galimoto ina yomwe yaimitsidwa pa Neno Turn-off mu nsewu wa Neno-Mpatamanga ndipo apolisi atatsatira nkhaniyi anakapezamo anthu khumi omwe ndi a m’boma la Mzimba. Anthuwa atafunsidwa akuti anafotokoza kuti anatengedwa pa Mzimba boma ndi mkulu wina yemwe sakumudziwa ndipo anawauza kuti akuwatengera ku dziko la South Africa. Mwa anthu khumi-wa, asanu ndi amayi ndipo padakalipano apolisiwa amanga a Stallone Chakalamba a zaka 28 zakubadwa omwe amayendetsa galimoto yomwe inanyamula anthuwa. Chakalamba yemwe amachokera m’mudzi mwa Mchere mfumu yaikulu Kapeni m’boma la Blantyre, akuyembekezeka kukawonekera ku bwalo la milandu posachedwapa komwe akayankhe mlandu wozembetsa anthu. Padakalipano apolisiwa alangiza anthu mdziko muno kuti apewe kutengeka ndi anthu omwe amawanamiza kuti awapezera ntchito ku maiko ena ponena kuti pali anthu  ochuluka omwe ndi mzika za dziko lino omwe akuvutika ku maiko ena kaamba ka nkhani ngati zimenezi.",https://www.radiomaria.mw/apolisi-apulumutsa-anthu-khumi-omwe-amafuna-kuzembetsedwa/,"December 3, 2022",judith sonkho
"Papa Akacheza ku DRC, South Sudan Chaka Cha Mawa","Mtsogoleri wa mpingo wa Katolika pa dziko lonse Papa Francisco akuyembekezeka kukacheza m’maiko a Democratic Republic of Congo (DRC) ndi South Sudan kumayambiliro a chaka cha mawa. Malinga ndi malipoti a Vatican Radio, Papa akacheza m’maikowa kuyambira pa 31 January mpaka 5 February. Ngati njira yofuna kuwonetsa kufunika kwa umodzi wa mipingo ya chikhristu pogwira ntchito limodzi yolimbikitsa bata ndi mtendere, Papa Francisco adzapita m’maiko awiriwa limodzi ndi mtsogoleri wa Mpingo wa Anglican ku Canterbury m’dziko la Britain Archbishop Justin Welby. Kwa nthawi yaitali Papa Francisco wakhala wokhudzidwa komanso wakhala akudzudzula ziwembu zosiyana-siyana zomwe zakhala zikuchitika m’dziko la Democratic Republic of Congo. Iye wakhalanso akulimbikitsa mtendere m’dziko la South Sudan; ndi chifukwa chake m’chaka cha 2019 adayitana atsogoleri a ku South Sudan ku Vatican ndipo ku mapeto a zokambirana zao iye adagwada ndi kuphyophyona mapazi awo ngati chizindikiro cha kudzichepetsa pofuna kuphunzitsa atsogoleri za kufunika kodzichepetsa ndi kulolerana. Ulendo wokacheza m’maiko awiriwa umayenera kuchitika chaka chino mwezi wa July koma ulendowu adayamba awuyimitsa kaye kaamba koti pa nthawiyo Papa Francisco amavutika kwambiri ndi mwendo makamaka bondo.",https://www.radiomaria.mw/papa-akacheza-ku-drc-south-sudan-chaka-cha-mawa/,"December 3, 2022",judith sonkho
Papa Wati Amayi Sangakhale Ansembe,"Mtsogoleri wa mpingo wa Katolika pa dziko lonse, Papa Francisco wati ndi zosatheka kudzodza amayi kukhala ansembe mu mpingo wa Katolika. Malinga ndi malipoti a Vatican Radio, Papa wayankhula izi ku likulu la mpingo ku Vatican kwa atolankhani a magazini ina ya m’dziko la America. Iye wati izi zili chomwechi potengera kuti Yesu Khristu adapereka mphamvu za ulamuliro ndi utumiki pa Petulo Woyera yemwe malinga ndi Mpingo wa Katolika ndiye adapatsidwa mphamvu zokhala Papa woyamba. Komabe, Papa Francisco wati pali ntchito zambiri zomwe amayi angagwire monga kuwerenga malembo oyera ndi kuthandizira pa guwa pongotchula ntchito zochepa. Iye watinso zawonetsa kale kuti amayi angathenso kugwira bwino ntchito zina koposa amuna ndipo ndi chifukwa chake wati wasankha amayi ambiri kukhala m’ma udindo akuluakulu mu ma ofesi a ku likulu la mpingo ku Vatican. Masiku apitawa, Papa Francisco adasankha Dr. Raffaella Giuliani kukhala mlembi wa ofesi yowona zinthu zoyera ndi mbiri ya kale, Pontifical Commission for Sacred Archaeology komanso Professor Antonella Sciarrone Alibrandi kukhala wachiwiri kwa mlembi wa ofesi yowona za chikhalidwe ndi maphunziro, Dicastery for Culture and Education.",https://www.radiomaria.mw/papa-wati-amayi-sangakhale-ansembe/,"December 2, 2022",judith sonkho
MANEB Yatulutsa Zotsatira Za Mayeso A Fomu 4,"Bungwe lowona za mayeso mdziko muno la Malawi National Examinations Board (MANEB) latulutsa zotsatira za mayeso a fomu 4 a chaka chino. Malinga ndi zotsatirazo, mwa ophunzira okwana 147,977 omwe analemba mayesowa, ophunzira 86,477 ndi omwe apambana kuyimira 58.44 percent. Mwa ophunzira aamuna okwana 77, 845 omwe analemba mayesowa, ophunzira 49,682 ndi omwe apambana kuyimira 63.82 percent ndipo mwa ophunzira aakazi okwana 70,102 omwe analemba mayesowa, ophunzira 36,795 ndi omwe apambana kuyimira 52.47 percent. Malinga ndi bungwe la MANEB, sukulu khumi zomwe zachita bwino kwambiri pokhala ndi ophunizra ambiri opeza distinction pa mayesowa ndi za St. Kizito Seminary (53.54%), Marist Secondary (51.86%), Nankhunda Seminary (47.37%), Lilongwe Islamic (44.79%), Dedza Secondary (37.82%), St. Mary’s Secondary (34.40%), Loyola Jesuit (32.36%), Lilongwe Girls Secondary (29.89%), Maranatha Boys (28.53%) komanso Wasambo Boys High School (28.41%). Maboma khumi omwe achita bwino kwambiri pa mayesowa ndi a Zomba Urban (68.43%), Likoma (66.67%), Dowa (65.67%), Phalombe (64.45%), Mzuzu City (63.71%), Dedza (63.11%), Karonga (61.87%), Mulanje (61.12%), Ntchisi (60.98%) komanso Nkhatabay (60.20%).",https://www.radiomaria.mw/maneb-yatulutsa-zotsatira-za-mayeso-a-fomu-4/,"December 2, 2022",judith sonkho
Dayosizi ya Dedza Yatseka Chipatala cha Nsipe,"Dayosizi ya mpingo wa Katolika ya Dedza yatseka chipatala chake cha Nsipe Mission m’boma la Ntcheu. Mkulu wofalitsa nkhani mu dayosiziyo bambo Sosten Office ati dayosiziyo yachita izi ngati njira imodzi yofuna kupereka chitetezo kwa ogwira ntchito ake pa chipatalachi. Mbali imodzi ya chipatala cha Nsipe Iwo ati pakhala pali kusamvana pa nkhani ya malo pomwe anthu a midzi yozugulira chipatalachi akhala akulowa m’malo a parish ya Nsipe pomalima komanso kumanga nyumba. “Izi zinayamba kuchitika m’chaka cha 2018 ndipo mpungwepungwewu wafika poyipa kwambiri m’chaka cha 2021 ndipo ndikuyakhula pano ena ali ku bwalo la milandu kuyankha milandu yosiyanasiyana; yobvula anthu ogwira ntchito komanso kupereka chiwopsezo,” anatero bambo Office. Bambo Office ati padakalipano ogwira ntchito ena ameyedwa ndi kuvulazidwa ndipo agonekedwa ku chipatala Kudzera m’chikalata chomwe dayosizi ya Dedza yatulutsa, ngati izi zipitilire ndiye kuti dayosiziyo akuti itsekanso sukulu za Nsipe Primary komanso Nsipe Community Day Secondary. Posachedwapa Vicar General wa dayosiziyo Monsignor John Chithonje anapita ku parishiyo komwe analangiza akhristu a parishiyo omwe ambiri mwa iwo ndi a midzi yomwe ikulowelera malo a mpingowa, kuti adekhe ndi kukambirana bwino ndi akuluakulu a mpingo za nkhaniyi pofuna kuthetsa mpungwepungwewu.",https://www.radiomaria.mw/dayosizi-ya-dedza-yatseka-chipatala-cha-nsipe/,"November 25, 2022",judith sonkho
Papa Wati World Cup Ithandize Kubweretsa Umodzi Pakati pa Anthu,"Mtsogoleri wa mpingo wa Katolika pa dziko lonse, Papa Francisco wati ndi pemphero lake kuti masewero a mpira wa miyendo pa dziko lonse a FIFA World Cup omwe akuchitikira m’dziko la Qatar, athandize kulimbikitsa chimvano ndi umodzi pakati pa anthu. Malinga ndi malipoti a Vatican Radio, Papa wayankhula izi lachitatu ku likulu la mpingo ku Vatican.  Iye wati kupatula kusangalatsa anthu, masewero a mpira-wa alinso ndi kuthekera kolimbikitsa ubale wabwino ndi mtendere pa dziko la pansi. Pamenepa, iye wapereka mafuno abwino kwa onse omwe akutenga nawo mbali pa masewerowa osaiwala masapota onse. Masewero a mpirawa amasonkhanitsa pamodzi matimu a mpira wa miyendo zaka zinayi zilizonse. Masewero oyamba adachitika koyamba m’chaka cha 1930 koma masewerowa sadachitike m’chaka cha 1942 ndi 1946 kaamba ka nkhondo yachiwiri ya dziko lonse la pansi (Second World War). Timu ya mpira ya dziko la France ndi yomwe ikuteteza chikhochi potsatira kupambana kwake m’chaka cha 2018 pa masewero omwe adachitikira m’dziko la Russia.",https://www.radiomaria.mw/papa-wati-world-cup-ithandize-kubweretsa-umodzi-pakati-pa-anthu/,"November 25, 2022",judith sonkho
DPP Sikugwirizana ndi Kugawidwanso Kwa Madera a Aphungu,"Chipani chotsutsa boma mdziko muno cha Democratic Progessive (DPP) chati sichikugwirizana ndi ganizo lowonjezera madera a aphungu a nyumba ya malamulo mdziko muno. Namalomba: Dziko lathu ndi losauka kwambiri M’neneri wa chipanichi a Shadrick Namalomba awuza Radio Maria Malawi kuti dziko la Malawi ndi limodzi mwa mayiko ang’ono muno mu Africa lomwenso likuvutika kwambiri pa nkhani za chuma. Iwo ati kuwonjezera maderawa kuwonjezeranso ndalama zomwe boma lidziwononga polipira aphungu-wa komanso zinthu zina. “Dziko lathu ndi losauka kwambiri malinga ndi bungwe la World Bank ndipo sitikuyenera kuchulukitsa madera chifukwa kupanga zimenezo kukutanthauza kuti aphungunso achuluka ndiye kuti aMalawi akuyeneranso kupereka ndalama zochuluka zolipira aphungu atsopano amenewa,” anatero a Namalomba. Koma poyankhanpo pa za nkhaniyi wofalitsa nkhani za bungwe MEC, a Sangwani Mwafulirwa ati bungweli lakhala likukumana ndi zipani zonse mu ndondomeko younikanso malire a maderawa koma chipani cha DPP sichinadandaule kalikonse. Lachisanu lapitali nyumba ya malamulo yavomereza pempho la bungwe loyendetsa chisankho mdziko muno lowonjezera madera a aphungu kuchoka pa 193 kufika pa 229.",https://www.radiomaria.mw/dpp-sikugwirizana-ndi-kugawidwanso-kwa-madera-a-aphungu/,"November 25, 2022",judith sonkho
CDEDI Ikufuna Zamba Achotsedwe Ntchito,"Bungwe la Centre for Democracy and Economic Development Initiatives (CDEDI) lati atsogoleri a ndale ndi omwe akukolezera mchitidwe wa katangale ndi ziphuphu mdziko muno. Namiwa: Zikutipatsa mafunso ochuluka Mkulu wa bungweli a Slyvester Namiwa ndi omwe anena izi poyankhula ndi Radio Maria Malawi potsatira chikalata chomwe bungweli latulutsa chopempha mtsogoleri wa dziko lino Dr. Lazarus Chakwera kuti achotse pa mpando mlembi wamkulu mu ofesi ya pulezidenti ndi nduna, mayi Colleen Zamba. Iwo ati kutsatira zomwe wanena yemwe anali wachiwiri kwa mkulu wa kampani yowona za mafuta a galimoto mdziko muno ya National Oil Company of Malawi (NOCMA) mayi Hellen Buluma, zawonetseratu poyera kuti adindo mdziko muno akuba ndi kusakaza ndalama za nkhani nkhani zomwe zikanatha kuthandiza pokweza chuma cha dziko lino. “Titamva mbali ya mayi Buluma, a Malawi amafunanso atamva mbali ya mayi Zamba koma mwadala sanapiteko zomwe zikutipatsa mafunso ochuluka ndiye kuti mwina akudziwapo kanthu choncho sakuyeneranso kukhala pa udindo umenewu. Akanakhala m’maiko ena bwenzi atatula pansi udindo pawokha,” anatero a Namiwa. Lachitatu, mayi Buluma anakawonekera ku komiti ya nyumba ya malamulo yowona za anthu olembedwa ntchito m’boma ya Public Appointments Committee (PAC) komwe anafotokoza zambiri zokhudza kusiya kwawo kwa ntchito ku NOCMA pomwe mwazina afotokoza kuti mayi Zamba omwenso ndi wapampando wa board ya bungwe la NOCMA amawakakamiza kuti adzigwira ntchito ndi makampani ena pobweretsa mafuta mdziko muno mosatsata ndondomeko zoyenera. Patsikuli, mayi Zamba amayembekezeka kukawonekeranso ku komitiyi koma iwo sanapiteko. Koma poyankhulapo pa nkhaniyi m’neneri wa pulezidenti a Anthony Kasunda ati pakadali pano mtsogoleri  wa dziko lino sanakhalepo pansi ndi kuwunika za nkhaniyi.",https://www.radiomaria.mw/cdedi-ikufuna-zamba-achotsedwe-ntchito/,"November 24, 2022",judith sonkho
Papa Wasankha Mkulu Watsopano Wa Mpingo Wa Katolika Waku M’mawa,"Mtsogoleri wa mpingo wa Katolika pa dziko lonse Papa Francisco wasankha mkulu wa ofesi yomwe imayang’anira mpingo wa Katolika wa ku m’mawa. Malinga ndi malipoti a Vatican Radio, Papa wasankha Archbishop Claudio Gugerotti kukhala mkulu wa ofesi’yi. Papa Francisko ndi Archbishop Gugerotti Archbishop Gugerotti yemwe padakali pano akutsiriza ntchito yake yokhala kazembe woyimira likulu la mpingo wa Katolika ku Britain alowa m’malo mwa Cardinal Leonardo Sandri yemwe adali mkulu wa ofesi yoyang’anira mpingo wa Katolika wa ku m’mawa. Cardinal Sandri akupuma pa udindowu atakwanitsa zaka 79 za kubadwa mwa malamulo ake oyikika akuyenera tsopano kupuma pa udindowu. Archbishop Gugerotti yemwe adabadwa m’chaka cha 1955 ku Verona m’dziko la Italy adadzodzedwa kukhala wansembe m’chaka cha 1982. Padakali pano Archbishop Gugerotti ndi mphunzitsi ku sukulu za ukachenjede zingapo monga Pontifical Gregorian University ndi Pontifical Oriental Institute.",https://www.radiomaria.mw/papa-wasankha-mkulu-watsopano-wa-mpingo-wa-katolika-waku-mmawa/,"November 23, 2022",judith sonkho
Sister Maida a Chipani cha SBVM Amwalira,"Sister Esther Maida a chipani cha Servants of the Blessed Virgin Mary (SBVM), amwalira. Malemu Sister Maida Malinga ndi uthenga omwe chipani cha SBVM chatulutsa, Sister Maida amwalira m’mawa wa lero ku chipatala cha Nguludi m’boma la Chiradzulu. Sister Maida anabadwa pa 19 October, 1954 m’mudzi mwa Mkumbira mfumu yaikulu Kumtumanji mu parishi ya Katamba mu dayosizi ya Zomba ndipo analowa m’chipanichi m’chaka cha 1973. Mwambo woyika m’manda thupi la malemuwa uchitika lachinayi ku likulu la chipanichi ku Mary View ku Nguludi m’boma la Chiradzulu. Mzimu wa Sister Esther Maida uwuse mu mtendere wosatha.",https://www.radiomaria.mw/sister-maida-a-chipani-cha-sbvm-amwalira/,"November 23, 2022",judith sonkho
‘Mpopera Ukuchepetsa Matenda a Malungo’,"Bungwe la World Vision Malawi lati ntchito ya Mpopera yathandiza kuchepetsa chiwerengero cha anthu omwe akudwala matenda a malungo m’maboma atatu omwe ntchitoyi ikugwirika. Mkulu woyang’anira ntchito ya Mpopera ku bungweli mdziko muno Dr. Bizwick Mwale anena izi m’boma la Balaka pambuyo poyendera momwe ntchitoyi ikuyendera m’bomalo. Iwo anati ntchitoyi yomwe ikugwiridwa m’maboma a Balaka, Mangochi ndi Nkhatabay ikuyenda bwino ngakhale ikukumana ndi vuto la kusowa kwa mafuta a galimoto mdziko muno ndipo ayamikira mafumu kaamba kothandizira kuti ntchitoyi iyende bwino. “Tikukumana ndi vuto la kusowa kwa mafuta a galimoto makamaka diesel komabe sikuti zatilepheretsa kugwira ntchito yathu ayi. Ntchitoyi ikuyenda bwino kwambiri ndipo kwa zaka zitatu zomwe takhala tikugwira ntchitoyi tawona kuti anthu ameen akupita mzipatala kukalembetsa matenda a malungo akuchepa komanso mankhwala a LAA afika popanga expire mzipatalamu chifukwa anthu ambiri sakupita ndi kumakapatsidwa zomwe zikusonyeza kuti Mpoperawu ukuthandiza,” anatero Dr. Mwale. Poyankhulapo Senior Chief Inkosi Chamthunya ya m’boma la Balaka yayamikira anthu a mdera lake kaamba kowonetsa chidwi pa ndondomeko ya Mpopera ya chaka chino. “M’mbuyomu anthu amanamizana kuti Mpopera ukubweretsa matenda achilendo pamene ena amati akapopera mankhwalawa ndiye kuti abambo sazilowa mnyumba koma pano anazindikira kuti nzabodza atawona ubwino omwe anthu omwe anapoperetsa mankhwala, akukumana nawo moti pano anthu akumachita kuwayitanira kuti mukamaliza kumeneko mubwerenso kuno mudzapopere chifukwa ngakhale msikidzi zikumafa,” anatero Inkosi Chamthunya. Bungwe la World Vision Malawi likugwira ntchito yopopera mnyumba za anthu mankhwala opha udzudzu woyambitsa malungo m’maboma a Mangochi, Machinga ndi Balaka ndi thandizo la ndalama kuchokera ku Global Fund.",https://www.radiomaria.mw/mpopera-ukuchepetsa-matenda-a-malungo/,"November 22, 2022",judith sonkho
Papa Wayamikira Bungwe Lina Potukula Zaumoyo Ku Africa,"Mtsogoleri wa mpingo wa Katolika pa dziko lonse Papa Francisco wayamikira bungwe lina la mpingo wa Katolika la m’dziko la Italy kaamba kodzipereka pothandiza anthu pa nkhani za umoyo ku maiko a ku Africa. Papa Francisco wayankhula izi pa mkumano wake ndi ma dotolo a bungwe la mpingo wa Katolika la m’dziko la Italy lodziwika kuti University College for Aspiring Missionary Doctors ku likulu la mpingowu ku Vatican. Iye wati bungweli likugwira ntchito yotamandika maka powonetsetsa kuti zomwe mpingo wa Katolika umaphunzitsa zidziwoneka ndi maso pothandiza anthu pa nkhani za umoyo. Papa Francisco wati ndi zomvetsa chisoni kuti amayi ambiri amamwalira pa nthawi yobereka komanso ana ambiri amamwalira kaamba kosowa chisamaliro chokwanira koma pa nthawi yomweyo maiko ena amaononga ndalama za nkhaninkhani pogula zida zoopysa za nkhondo. Pamenepa iye wayamikira bungweli ndipo walimbikitsa onse ogwira ntchito ku bungweli kuti apitirize pa ntchito yao yabwino yosamalira miyoyo ya anthu. Bungwe la University College for Aspiring Missionary Doctors adalikhazikitsa m’chaka cha 1950 ndipo likupezeka m’maiko awa Angola, Ethiopia, Mozambique, South Sudan, Sierra Leone, Tanzania ndi Uganda.",https://www.radiomaria.mw/papa-wayamikira-bungwe-lina-potukula-zaumoyo-ku-africa/,"November 22, 2022",judith sonkho
Papa Amupatsa Umzika Wa Mzinda Wa Asti Ku Italy,"Mtsogoleri wa mpingo wa Katolika pa dziko lonse Papa Francisco amupatsa ulemu wapadera wokhala mzika ya mzinda wa Asti m’dziko la Italy. Malinga ndi malipoti a Vatican Radio, Papa walandira ulemu wapaderawu lamulungu kuchokera kwa mfumu kapena kuti mayor wa mzinda wa Asti, Maurizio Rasero. Papa Francisko ndi Mayor wa mzinda wa Asti Rasero wafotokoza kuti wapereka ulemu wa paderawu kaamba ka kudzipereka kwa Papa Francisco polimbikitsa mtendere komanso ubale wabwino pakati pa anthu. Pambuyo polandira ulemu wa paderawu, Papa Francisco adakumananso ndi akuluakulu ena ogwira ntchito zosiyana-siyana mu mzindawu. Papa Francisko ndi msuwani wawo ku Asti Kenako Papa Francisco adapita ku Cathedral ya mu mzindawu kukachita Misa. Papa Francisco adali mu mzinda wa Asti wopezeka m’chigawo cha ku mpoto kwa dziko la Italy komwe mwa zina adali nawo pa chikondwerero choti msuwani wake wakwanitsa zaka 90 za kubadwa.",https://www.radiomaria.mw/papa-amupatsa-umzika-wa-mzinda-wa-asti-ku-italy/,"November 21, 2022",judith sonkho
Papa Wati Ndi Wokhudzidwa Ndi Imfa Ya Anthu Ochuluka Mdziko La Turkey,"Mtsogoleri wa mpingo wa Katolika pa dziko lonse, Papa wati ndi wa chisoni chachikulu kaamba ka anthu omwe afa komanso kuvulala ndi bomba lomwe laphulika m’dziko la Turkey. Malinga ndi malipoti a Vatican Radio, Papa wayankhula izi mu uthenga wake wopepesa kwa anthu a m’dzikolo. Uthengawu wasayinidwa ndi mlembi wa mkulu wa likulu la mpingo wa Katolika, Cardinal Pietro Parolin. Iye wati akupepesa ma banja komanso abwenzi a anthu omwe afa ndipo wati ali nao limodzi kudzera m’mapemphero pa nthawi yovutayi. Malipoti akusonyeza kuti bombali lomwe lidaphulika lamulungu lapitali nthawi ya ku masana, pa malo ena omwe anthu amachitapo ntchito za malonda mu mzinda wa Instanbul, lapha anthu 6 komanso kuvulaza anthu 81. Zadziwika kuti mayi wina yemwe ndi mzika ya dziko la Syria wagwidwa pomuganizira kuti akukhudzidwa ndi chiwembuchi. Kuwonjezera apo, anthu ena 47 agwidwanso powaganizira kuti akukhudzidwa ndi chiwembuchi. Padakali pano, palibe gulu lililonse lomwe labwera poyera ndi kunena kuti ndi lomwe lachita izi.",https://www.radiomaria.mw/papa-wati-ndi-wokhudzidwa-ndi-imfa-ya-anthu-ochuluka-mdziko-la-turkey/,"November 18, 2022",judith sonkho
Khonsolo ya Dedza Yatsekulira Chipatala cha Magomero,"Khonsolo ya boma la Dedza yati kumangidwa kwa zipatala zatsopano m’bomalo kuthandiza kuchepetsa mavuto omwe analipo okhudza za umoyo. Wapampando wa khonsoloyi khansala Francis Chimpikizo anena izi lolemba pa mwambo wopereka chipatala chaching’ono cha Magomero mdera la mfumu yaikulu Chilikumwendo m’bomalo. Iwo anati kumangidwa kwa chipatalachi kuthandiza kuchepetsa mitunda imene odwala amayenda kuti akapeze chithandizo komanso zithandizira kuchepetsa kuchuluka kwa odwala pa chipatala chachikulu cha boma la Dedza. “Tikusangalala kuti zipatala zikuchulukira chifukwa kudzadzana komwe kumachitika ku chipagtala chathu chachikulu kwachepanso,” anatero a Chimpikizo. Padakalipano chipatalachi chilibe ogwira ntchito komanso zipangizo zogwilira ntchito koma a Chimpikizo atsimikizira anthu a mderali kuti khonsoloyo yaika kale padera ndalama zokwana 15-million-kwacha zoti zithandizire pogula zipangizozi. Poyankhulapo phungu wa deralo a Auzious Chidobvu wapempha anthu a mderalo kuti apewe kuba ndi kuwononga zipangizo za chipatalachi kuti chipitilire kutumikira anthu moyenera. “Tithokoze a bwanamkubwa potilingalira kuti tilandire chipatalachi. Ndi kofunika kuti ife eni ake aku dera kuno tichisamalire chipatalachi posawononga katundu wa chipatalachi,” anatero a Chidobvu. Chipatalachi chinayamba kumangidwa m’chaka cha 2017 kudzera ku thumba la District Development Fund ndipo ndalama zoposa 110-million-kwacha ndi zomwe zagwiritsidwa ntchito pomanga chipatalachi.",https://www.radiomaria.mw/khonsolo-ya-dedza-yatsekulira-chipatala-cha-magomero/,"November 17, 2022",judith sonkho
Papa Walandira Makalata a Kazembe wa Dziko la Netherlands ku Vatican,"Mtsogoleri wa mpingo wa Katolika pa dziko lonse Papa Francisco walandira makalata a ukazembe kuchokera kwa kazembe watsopano woyimira dziko la Netherlands ku Vatican. Malinga ndi malipoti a Vatican Radio, mwambowu wachitika ku likulu la mpingo wa ku Vatican. Papa ndi kazembe watsopanoyo Awiriwa akambirana nkhani zosiyana-siyana zokomera mbali ziwirizi ndipo pambuyo pake, awiriwa adasinthana mphatso. Kenako kazembe watsopanoyu adachitanso zokambirana ndi mlembi wa mkulu wa likulu la mpingo wa Katolika, Cardinal Pietro Parolin komanso mlembi wamkulu mu ofesi yowona za ubale wa mpingo wa Katolika ndi maiko ena, Archbishop Paul Gallagher. Likulu la mpingo wa Katolika lomwe ndi dziko loyima pa lokha, lili pa ubale wa ukazembe ndi maiko 183.",https://www.radiomaria.mw/papa-walandira-makalata-a-kazembe-wa-dziko-la-netherlands-ku-vatican/,"November 17, 2022",judith sonkho
‘Anthu Pafupifupi 200 Sauzande Ali Ndi Nthenda Ya Shuga Mdziko Muno’,"Dziko la Malawi lagwirizana ndi dziko lonse pochita mwambo wokumbukira matenda a shunga (diabetes). Kuno ku Malawi, mwambowu wachitika pa 14 November, 2022 m’dera la Senior Chief Njombwa m’boma la Kasungu. Mlendo wolemekezeka pa mwambowu anali nduna ya zaumoyo mayi Khumbize Kandodo Chiponda. Chiponda: Ena amachita kubadwa nayo Poyankhula pa mwambowu, mayi Chiponda apempha anthu mdziko muno kuti agwirane manja polimbana ndi nthenda ya shunga yomwe akuti padakalipano ili mwa anthu oposa 200 sauzande a mdziko muno. “5% ya anthu mdziko muno yomwe ndi anthu pafupifupi 200 sauzande ndi omwe ali ndi nthenda ya shuga. Nthendayi sitimapatsirana koma ena amachita kubadwa nayo choncho ndi kofunika kumalimbikitsana kuti ngakhale mankhwala oyichiza palibe koma ena alipo omwe umati ukwamwa umatha kukhala ndi moyo kwa nthawi yaitali ngatinso akutsatira malangizo pa nkhani ya zakudya,” anatero mayi Chiponda. Poyankhulapo   woyimira bungwe lowona za umoyo pa dziko lonse la World Health Organization (WHO) kuno ku Malawi, Dr. Kimambo Neema Rusibamayila anayamikira dziko la Malawi kaamba kochilimika pa ntchito yolimbana ndi nthenda ya shunga. Naye president wa bungwe la anthu odwala nthenda ya shuga mdziko muno la Diabetes Association of Malawi, a Clement Mandala apempha boma kuti lichilimike popereka thandizo loyenera kwa anthu omwe ali ndi matendawa. Mwambowu omwe unachitika pa mutu woti Kupeza thandizo msanga ngati muli ndi matenda a shuga, kuti titeteze tsogolo, unachitikira pa sukulu ya Chinkhoma m’bomalo ndipo unabweretsa pamodzi anthu osiyanasiyana monga a mipingo, a ndale mafumu ndiponso ogwira ntchito za boma. Tsikuli linakhazikitsidwa ndi cholinga chofuna kulimbikitsana ndiponso kulangiza anthu momwe angapewere nthendayi.",https://www.radiomaria.mw/anthu-pafupifupi-200-sauzande-ali-ndi-nthenda-ya-shuga-mdziko-muno/,"November 16, 2022",judith sonkho
Papa Wati Anthu AKhale Okhulupirika kwa Mulungu,"Mtsogoleri wa mpingo wa Katolika pa dziko lonse Papa Francisco wati anthu akuyenera kukhala okhulupirika kwa Mulungu. Malinga ndi malipoti a Vatican Radio, Papa Francisco wayankhula izi lamulungu ku likulu la mpingo wa Katolika ku Vatican. Iye wati chimodzi mwa zizindikiro zokhala anthu okhulupirika kwa Mulungu ndiye kuyesetsa kupeza nthawi ndi kumapemphera ngakhale pomwe pali zambiri zotangwanitsa. Papa Francisco wati popemphera kawiri-kawiri akhristu amawonetsa kukhulupirika kwawo kwa Mulungu. Pamenepa iye wati chizindikiro china chosonyeza kukhala okhulupirika kwa Mulungu ndiye kuyesetsa kuchita bwino nthawi zonse maka kudzera mu kutumikira ena pogwira ntchito za chifundo ndipo nthawi zonse posawonetsa kutopa kulikonse. Pomaliza Papa Francisco wati akhristu amawonetsa kukhulupirika kwawo kwa Mulungu pokhala anthu opilira angakhale mu nyengo zovuta. Iye wamaliza ndi kupempha uneneri wa Amayi Maria kuti azithandiza akhristu kukhala anthu opilira monga Amayi Maria adawonetsa kupilira kwawo ngakhale adakumana ndi mavuto osiyana-siyana.",https://www.radiomaria.mw/papa-wati-anthu-akhale-okhulupirika-kwa-mulungu/,"November 16, 2022",judith sonkho
Radio Maria Malawi Yatsiriza Kubwenza Ngongole ya MACRA,"Radio Maria Malawi ili pa mndandanda wa wailesi zisanu ndi imodzi zomwe zakwanitsa kubwenza ngongole ya chiphaso ku bungwe loyang’anira ntchito zowulutsa mawu mdziko muno la Malawi Communications Regulatory Authority (MACRA). Malinga ndi chikalata chomwe bungwe la MACRA latulutsa lero ndipo chasayinidwa ndi mkulu wa bungweli a Daudi Suleman, Radio Maria Malawi yatsiriza kubwenza ngongole ya 15-million-kwacha yomwe inali nayo ku bungweli.  Wailesi zina zomwenso zatsiriza kubwenza ngongole zawo ndi za Radio Alinafe, Radio Tigabane, Pentecostal Life FM, Living Waters Radio komanso Blantyre Synod Radio zomwe zinapatsidwa malire pa 13 November kuti zikhale zitabwenza ndalamayi. Komabe kalatayi yati wailesi ya Calvary Family ili ndi ngongole ya ndalama zokwana 11-million-kwacha zoti ipereke pasanafike pa 21 November chaka chino. Pa 4 November chaka chino, bungwe la MACRA linawopseza wailesi zokwana zisanu ndi ziwiri kuti zitsekedwa ngati sizitsiriza kubwenza ngongole za chiphaso choyendetsera wailesizo pofika pa 13 November chaka chino.",https://www.radiomaria.mw/radio-maria-malawi-yatsiriza-kubwenza-ngongole-ya-macra/,"November 15, 2022",judith sonkho
Ogwira Ntchito Ku NRB Anjatidwa Pomuganizira Kuti Amachita Zachinyengo,"Apolisi ku mangochi amanga m’modzi mwa ogwira ntchito ku nthambi yowona za ziphaso za unzika ya National Registration Bureau (NRB) pomuganizira kuti amagwiritsa ntchito udindo wake molakwika. Mneneri wa apolisi m’bomalo Sub Inspector Amina Daudi wati mkuluyu Kizito Matambo yemwe ndi wa zaka 47 zakubadwa wamangidwa lamulungu, anthu ena lachisanu atakadandaula ku polisi kuti mkuluyu amafuna ndalama zokwana 10 sauzande kwacha kuti awapangire chiphaso cha unzika. Wanjatidwa – Matambo “Pa 11 November munthu wina anapita kukapangitsa chiphaso ndiye mkuluyu anamuuza kuti pakufunika ndalama yokwana 10 sauzande kwacha. Munthu uja ananenelera mpka ndalama ija inafika pa 6 sauzande kwacha. Kenako munthu uja anakadandaula kwa makhansala omwe anadzatidziwitsa ndipo tamumanga dzulo,” anatero mayi Daudi. Padakalipano mkuluyu akuyembekezeka kukawonekera ku bwalo la milandu komwe akayankhe mlandu wochita zachinyengo komanso ogwiritsa ntchito ofesi yake molakwika. Kumangidwa kwa mkuluyu kukudza patangopita sabata imodzi makhansala a bomalo atatseka ofesiyi ponena kuti simagwira ntchito yake moyenera. Lachiwiri sabata yatha wachiwiri kwa nduna yowona za maboma aang’ono mdziko muno mayi Halima Daudi analowelerapo pa nkhaniyi ndi kutsekulanso ofesiyi.",https://www.radiomaria.mw/ogwira-ntchito-ku-nrb-anjatidwa-pomuganizira-kuti-amachita-zachinyengo/,"November 15, 2022",judith sonkho
Papa Walangiza Ansembe Akhale Okonda Kupemphera,"Mtsogoleri wa mpingo wa Katolika pa dziko lonse Papa Francisco wati ansembe amene samapemphera ndi operewera pa utumiki wawo. Malinga ndi malipoti a Vatican Radio, Papa wayankhula izi ku likulu la mpingo ku Vatican pa mkumano wake ndi ansembe a ku Latin America omwe ntchito yawo ndi yosula asemino. Pa chifukwa ichi iye watsindika za kufunika koti asemino aziphunzitsidwa bwino za kufunika kwa mapemphero m’moyo wa wansembe. Papa Francisco wati wansembe amene samapemphera ndi osakwanira pa mlingo wa unsembe. Iye watchulapo zinthu zingapo zomwe wati ndi zofunika kwambiri. Poyamba Papa Francisco wati wansembe akuyenera kukhala pa ubale weniweni ndi Mulungu kudzera m’mapemphero ndipo wati wansembe akuyenera kukhala pa ubale wabwino ndi episkopi wake ponena kuti episkopi ndi tate wa ansembe. Mtsogoleri wa mpingo wa Katolika-yu watinso ansembe okhaokha akuyenera kumakhalitsana bwino ndipo wadzudzula khalidwe la miseche pakati pa ansembe. Potsiriza iye wati ansembe akuyenera kukhalanso pa ubale wabwino ndi akhristu awo mu ma parish osiyana-siyana. Papa Francisco watsiriza ndi kulangiza ansembewa omwe ntchito yawo ndi kusula a semino kuti apewe kukakamira zinthu zomwe sizingathandize a semino m’moyo wawo wa mtsogolo ngati ansembe ponena kuti zilipo zinthu zina zomwe zaka za m’mbuyomu zidali zothandiza koma masiku ano zinthu zomwezo ndi zokanika kaamba koti zinthu tsopano zidasintha.",https://www.radiomaria.mw/papa-walangiza-ansembe-akhale-okonda-kupemphera/,"November 15, 2022",judith sonkho
PIL Yabweretsa Ma Lita 1 Million A Dizilo,"Mafuta a galimoto a mtundu wa dizilo okwanira ma lita 1 million afika mdziko muno kudzera pa sitima ya pa njanji mu mzinda wa Blantyre. Potsikimiza za nkhaniyi, mkulu wa bungwe logula mafuta a galimoto kuchokera ku maiko akunja la Petroleum Importers Limited (PIL) a Martin Msimuko ati mafuta ena ochuluka ali mu njira kubwera mdziko muno. Sitima yomwe yabweretsa mafutawo Iye wati bungwe lawo lagulanso mafuta a petrol omwe akhale akulowa mdziko muno masiku akudzawa. “Ndizoona diesel ameneyu tamutenga ku Nacala komanso sabata yathayi tabweretsa 1.9 million litres diesel ndi ena 1 million a petro. Tikuyembekezera kuti tibweretsanso ena okwana 4 million azibwera masabata akudzawa,” anatero a Msimuko. Mafuta a galimoto makamaka a mtundu wa petrol akhala akusowa zomwe zachititsa kuti mitengo ya zinthu zosiyanasiyana ikwere. Kusowa kwa mafutaku, mwa zina akuti kwadza potsatira kusowa kwa ndalama za kunja.",https://www.radiomaria.mw/pil-yabweretsa-ma-lita-1-million-a-dizilo/,"November 14, 2022",judith sonkho
Dayosizi ya Mangochi Ikondwelera Kuti Yakwanitsa Zaka 50 Chaka Cha Mawa,"Dayosizi ya Mangochi yati chaka cha mawa ikhala ikukondwelera kuti yakwanitsa zaka 50 chiyikhazikitsireni. Mlembi wa zautumiki mu dayosiziyo bambo Medrick Mlava ati mwambo waukulu wotsekulira chakachi uchitika pa 10 December chaka chino ku Mangochi Cathedral mu dayosiziyo komwenso adzalengeze tsiku lenileni lomwe chakachi chidzachitike mchaka cha 2023. Bambo Mlava: Tikhalanso ndi maulendo aku malo oyenera osiyanasiyana Iwo ati chakachi chikondweleredwa pa mutu woti; Zaka 50 za dayosizi ya Mangochi, kuzamitsa moyo wa uzimu, utumiki ndi kudzidalira; ndipo komiti yapadera yoyendetsa chakachi yakhazikitsidwa kale yomwe ikutsogoleredwa ndi Vicar General wa dayosiziyo bambo Davie Mambo. “Ndi zoonadi kuno ku dayosizi ya Mangochi chaka cha mawa tidzakhala ndi chikondwelero chimenechi ndipo aepiskopi athu Ambuye Montfort Stima alemba kalata yofotokozera bwino za nkhani imeneyi. Iwo asankha a Vicar General athu bambo Mambo kuti akhale wapampando wa chaka chimenechi,” anatero bambo Mlava. Iwo ati mkatikati mwa chakachi, mukhala zochitika zosiyanasiyana zokonzekeretsa akhristu za chikondwelerochi ndipo apempha akhristu kuti achulutse mapemphero kuti chakachi chidzayende bwino. “Tikhala ndi ma jubilee osiyanasiyana monga jubilee ya achinyamata, a mabanja, amayi, ovutika ndi ma jubilee ena. Tikhala ndi maulendo aku malo oyenera osiyanasiyana mu dayosizi yathu yomwe ino, kunja kwa dayosizi ngakhalenso kunja kwa dziko lino,” anatero bambo Mlava. Bambo Mlava ati episkopi wa dayosiziyo, ambuye Montfort Stima agwiritsanso ntchito chikondwelerochi pofuna kumva kuchokera kwa akhristu momwe akufunira kuti mpingo udziyendera komanso kudziwa chiwerengero cha akhristu mu dayosiziyo powerenga m’modzi modzi zomwe zithandizire kudziwa ngati dayosiziyo ikukula kapena ayi.",https://www.radiomaria.mw/dayosizi-ya-mangochi-ikondwelera-kuti-yakwanitsa-zaka-50-chaka-cha-mawa/,"November 13, 2022",judith sonkho
Bambo Wina Wafa Akukumba Golide ku Ntcheu,"Bambo wina wa zaka 64 zakubadwa wa m’boma la Ntcheu, wamwalira chipupa cha dzenje limene amakumba chitamugwera. Mneneri wa apolisi m’bomalo Rabecca Ndiwate wati bamboyu wamwalira ku mtsinje wa Likudzi, komwe amakasaka miyala yamtengo wapatali ya golide. Iwo ati izi zachitika m’mudzi mwa Banda mfumu yaikulu Tsikulamowa m’bomalo. “Bamboyu ndi Haswell Yona ndipo patsikuli anapita ku mtsinje wa Likudzi kukakumba golide koma ali mkati mokumba dzenjelo linagumuka. Anthu anakadziwitsa apolisi yathu pa Senzani ndipo achipatala cha Manjawira atapita ndi kuyeza thupilo, anapeza kuti amwalira kaamba kobanika,” anatero mayi Ndiwate. Padakalipano apolisiwa apempha anthu m’bomalo kuti apewe m’chitidwe oyika miyoyo yawo pa chiwopsezo.",https://www.radiomaria.mw/bambo-wina-wafa-akukumba-golide-ku-ntcheu/,"November 12, 2022",judith sonkho
Papa Wadalitsa Chifanizo Cha Munthu Wovutika,"Mtsogoleri wa mpingo wa Katolika pa dziko lonse Papa Francisco wadalitsa chifanizo chosema chomwe chizikumbutsa anthu mavuto omwe anthu omwe alibe nyumba yokhalamo amakumana nawo. Malinga ndi malipoti a Vatican Radio, mwambowu wachitika lachitatu ku likulu la mpingo wa Katolika ku Vatican. Chifanizo cha munthu osauka chomwe Papa wadalitsa Mwambowu wachitika pano pomwe mpingo wa Katolika pa dziko lonse ukukonzekera tsiku loganizira ndi kupempherera anthu osauka lomwe ndi lamulungu likudzali pa 13 November lomwenso ndi lamulungu la 33 pa chaka mu mpingo. Chifanizochi, sculpture m’chingerezi chapangidwa ndi Timothy Schmalz wa m’dziko la Canada ndipo  chikuwonetsa munthu wosowa malo okhala yemwe wagona ndi kufunda bulangete pa malo osatetezeka komanso bulangetelo likukokedwa ndi mbalame. Cholinga china cha chifanizochi ndi kuti anthu akadziwa mavuto a anthu osowa pokhala azichitapo kanthu pochepetsa mavutowo monga kuwapezera anthuwo malo okhala. Papa Francisco ndi yemwe adakhazikitsa tsiku loganizira anthu osauka m’chaka cha 2016 kudzera mu kalata yake yotchedwa Misericordia et Misera, Mercy and Misery yomwe idali yokondwelera kutha kwa Chaka cha Chifundo cha Mulungu, Extraordinary Jubilee Year of Mercy.",https://www.radiomaria.mw/papa-wadalitsa-chifanizo-cha-munthu-wovutika/,"November 11, 2022",judith sonkho
Bungwe La Light to Care Lamanga Chipinda Cha Anthu Odwala Mwa Kayakaya Pa Chipatala Cha Kasungu,"Mkulu wa zaumoyo m’boma la Kasungu, Dr. Emmanuel Golombe wayamikira ntchito yomwe bungwe la Light to Care Malawi yagwira pomanga chipinda cha anthu odwala mwakayakaya pa chipatala cha Kasungu. Iwo amayankhula izi lachitatu pa chipatalachi pomwe bungweli limapereka chipinda cha High Dependent Unit chomwe chamangidwa pa chipatalachi. Dr. Golombe anati chipinda chimenechi ndi chofunika kwambiri popeza kuti odwalika mwakayakaya onse adzigonekedwa pa chipatalachi. “Chipatala cha Kasungu ndi chipatala cha pakanthawi ndithu chomwe chinatsekulidwa ndi mtsogoleri wakale wa dziko lino malemu Dr. Hastings Kamuzu Banda m’chaka cha 1967 koma chitsekulireni nthawi imeneyo chipatalachi chinalibe malo ngati amenewa,” anatero Dr. Golombe. Poyankhulapo Dr. Annie Phoya yemwe ndi wapampando wa board ya bungwe la Light to Care Malawi anati ndi okondwa powona kuti ntchitoyi yatha ndipo izi zikutanthauza kuti anthu odwalika tsopano adzigonekedwa mu chipindachi. “Tachita izi powona momwe nthenda ya Coronavirus inazunzira anthu a m’boma lino omwe amasowa powagoneka akakhala kuti akudikira thandizo la mankhwala. Izi zimachititsa kuti odwalawa aziwatumiza ku Kamuzu Central Hospital mu mzinda wa Lilongwe komwe ambiri mwai wo amafera mu njira asanafike,” anatero Dr. Phoya. A Phoya anati bungwe lawo lagwiritsa ntchito ndalama zokwana 100,000 US Dollars pa ntchitoyi ndipo ati ndalamazi zagwiritsidwa ntchito pophunzitsira anthu oti adzigwira ntchito m’chipindachi, kukonzera malo osungiramo Oxygen, kugulira zida zipangizo za oxygen, mabedi ndinso kukonzera mazenela a malowa. Dr. Phoya ati maboma asanu omwe ndi Rumphi, Kasungu, Salima, Mangochi ndi Mulanje ndi omwe apindula ndi thandizoli.",https://www.radiomaria.mw/bungwe-la-light-to-care-lamanga-chipinda-cha-anthu-odwala-mwa-kayakaya-pa-chipatala-cha-kasungu/,"November 11, 2022",judith sonkho
"Anthu Asanu Anjatidwa Kaamba Koba, Kuwononga Katundu Wa Eni","Apolisi m’boma la Dowa akusunga m’chitolokosi chawo anthu asanu kaamba kowaganizira kuti aba ndi kuwononga katundu wosiyanasiyana m’nyumba ya mayi wina yemwe akumuganizira kuti anapha mwana wake masiku apitawa. Wofalitsa nkhani za apolisi m’bomalo Sub Inspector Gladson M’bumpha wati anthuwa agwidwa usiku wa p a9 November 2022 pa chipikisheni chomwe apolisi anachita m’mudzi mwa Mikolo m’dera la mfumu yaikulu Msakambewa m’bomalo. Izi zachitika potsatira chipolowe chomwe chinachitika m’mudziwu pa 4 November chaka chino pomwe anthu ena anagumula nyumba ziwiri potsatira imfa ya mwana wa zaka ziwiri yemwe akuganiziridwa kuti anaphedwa ndi mayi wake. Oganiziridwawa ndi Daniel Alfred wa zaka 22, Christopher Chipeta wa zaka 20, Joseph Alfred wa zaka 20, Alfred Labson Kamazinje wa zaka 19 ndi Khalidwe Raphael wa zaka 35; onsewa a m’mudzi mwa Mikolo m’dera la mfumu yaikulu Msakambewa m’bomalo. Pakadali pano anthuwa ali m’manja mwa apolisi kudikira kuti akawonekera ku bwalo la milandu komwe akayankhe mlanduwu.",https://www.radiomaria.mw/anthu-asanu-anjatidwa-kaamba-koba-kuwononga-katundu-wa-eni/,"November 11, 2022",judith sonkho
Papa Wati Ndi Wokhudzidwa Ndi Imfa Ya Mkulu Wa Mpingo Wa Orthodox ku Cyprus,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi imfa ya Archbishop wa mpingo wa Orthodox m’dziko la Cyprus, Archbishop Chrysostomos wachiwiri . Malinga ndi malipoti a Vatican Radio, Papa wayankhula izi lero ku likulu la mpingo ku Vatican. Papa Francisko ndi Archbishop Chrysostomos wachiwiri  Iye wati ndi wa chisoni chachikulu kaamba ka imfayi makamaka pokumbukira kuti Archbishop’ yu adali munthu wokonda mtendere komanso yemwe adali kulimbikitsa kukambirana ngati njira yofuna kuthetsa kusamvana kulikonse pakati pa anthu. Papa Francisco wati Archbishop Chrysostomos wachiwiri adali munthu wa masomphenya ndipo wati akukumbukira bwino za mkumano wawo m’dziko la Cyprus mwezi wa December chaka chatha pomwe iye adakacheza m’dzikolo. Iye wati akukumbukiranso kuti Archbishop’yu adali nawo pa mwambo wa maliro a Papa Yohane Paulo Wachiwiri ku Vatican komanso pa mwambo womukhazika Papa Benedicto wa 16 pa mpando wa u Papa m’chaka cha 2005. Archbishop Chrysostomos wachiwiri, yemwe adali mkulu wa mpingo wa Orthodox m’dziko la Cyprus wamwalira ndi nthenda ya cancer lolemba sabata ino pa 7 November ali ndi zaka 81.",https://www.radiomaria.mw/papa-wati-ndi-wokhudzidwa-ndi-imfa-ya-mkulu-wa-mpingo-wa-orthodox-ku-cyprus/,"November 10, 2022",judith sonkho
Ambuye Stima Alangiza Atsikana Apewe Kutenga Pathupi Adakali Achichepere,"Episkopi wa dayosizi ya Mangochi, Ambuye Montfort Stima alimbikitsa atsikana mdziko muno kuti apewe kutenga pathupi adakali achichepere. Ambuye Stima anena izi lachiwiri ku Mangochi pa mwambo omwe wailesi ya kanena ya mpingo wa Katolika ya Luntha mogwirizana ndi mabungwe ena inakonza pofuna kulimbikitsa maphunziro a atsikana ndi kuthetsa nkhanza zosiyanasiyana zomwe amayi amakumana nazo. Ambuye Stima: Asathamangire zinthu za m’banja Iwo anati ndi kofunika kuti atsikana asathamangire kulowa m’banja koma kulimbikira pa maphunziro kuti adzakhale mzika zodalirika za mdziko muno. “Tikuyenera kuwaphunzitsa ana athu kuti adikire kaye asathamangire zinthu za m’banja. Zimene zija ndi za akuluakulu ndiye iwonso adikire akafika zaka 18 kupita kutsogolo chifukwa akapanda kudikira ndi mmene akumapezeka atenga mimba adakali ana,” anatero Ambuye Stima. Iwo anadzudzula zikhalidwe zina za anthu zomwe akuti zikuthandizira kuti ana adzitenga pathupi adakali achichepere. “Akapita ku chinamwali amakawaphunzitsa zinthu zoyipa zoti asamaope amuna ndi zina. Ife nafenso ngati mpingo tili ndi mabuku athu ndipo timawauza atsatire zomwe tikuwaphunzitsa chifukwa akatsatira zachikunjazo ziwapezetsa mavuto,” anapitiriza motero Ambuye Stima. Poyankhulapo pa nkhaniyi nduna yowona za kusasiyana pakati pa amayi ndi abambo, chitukuko cha m’madera komanso chisamaliro cha wathu, mayi Patricia Kaliati ati ndi kofunika kugwirana manja pothetsa m’chitidwewu omwe akuti unakhazikika pakati pa anthu mdziko muno.",https://www.radiomaria.mw/ambuye-stima-alangiza-atsikana-apewe-kutenga-pathupi-adakali-achichepere/,"November 9, 2022",judith sonkho
Ofesi ya NRB ku Mangochi Yatsekulidwa,"Wachiwiri kwa nduna yowona za maboma aang’ono mdziko muno mayi Halima Daudi, atsekula ofesi ya nthambi yowona za ziphaso za unzika ya National Registration Bureau (NRB) ya m’boma la Mangochi yomwe makhansala a m’bomalo anatseka lachitatu sabata yatha pa nkhani zokhudza kusayenda bwino kwa ntchito za ofesiyi. Poyankhula pa nthawi yomwe amatsekula ofesiyi, mayi Daudi auza ogwira ntchito ku nthambiyi kuti ziphaso zonse zomwe zili mu ofesiyi zikhale zitaperekedwa kwa eni ake pofika mawa. Nduna itangotsekula kumene ofesiyo Iwo awopseza kuti ogwira ntchito ku nthambiyi amene apezeke akuchita chinyengo pofuna kupangira munthu chiphaso cha unzika, adzamangidwa. “Pano pamamvekanso nkhani zokhudza katangale kuti ogwira ntchito akumakakamiza anthu kuti awapatse ndalama ngati akufuna kuti ajambulitse kapena atenge chiphaso chawo cha unzika ndiye ndawachenjeza kuti aliyense amene atapezeke akupanga zimenezo apolisi agwira ntchito. Iwowa aalembedwa ntchito ndipo timawalipira ndalama choncho palibe chifukwa choti azifunanso ndalama kuchokera kwa anthu,” anatero mayi Daudi. Mayi Daudi (avala cha chikasu) kuyankhula kwa ogwira ntchito atangotsekula kumene ofesiyo Poyankhulapo wachiwiri kwa wapampando wa khonsolo ya boma la Mangochi, khansala Hassan Chikuta wati ndi okondwa kuti zomwe amafuna zatheka ndipo akuyembekezera kusintha kuchoka ku nthambiyi. Ndunayi inali limodzi ndi mlangizi wa president pa nkhani za mafumu a Moses Kumkuyu komanso wachiwiri kwa mlangizi wa president pa nkhani za chipembedzo Sheikh Hashim Abasi. Padakalipano malipoti akusonyeza kuti yemwe anali mkulu wa nthambi ya NRB m’bomalo wachotsedwa pa malowa ndipo adzikagwira ntchito ku Machinga.",https://www.radiomaria.mw/ofesi-ya-nrb-ku-mangochi-yatsekulidwa/,"November 9, 2022",judith sonkho
Polisi ya Bvumbwe Yatsekulidwanso,"Nthambi ya polisi yatsekulanso polisi ya Bvumbwe m’boma la Thyolo. Poyankhula potsekulanso polisiyi, mkulu wa apolisi m’chigawo chakum’mwera chakum’mawa kwa dziko lino Commissioner Richard Luhanga, wapempha apolisi omwe adzigwira ntchito pa malowa kuti adzigwira ntchito yawo motsata malamulo kuti apewe mavuto ngati omwe anawonongetsa polisiyi m’mbuyomu. A Luhanga kusayinira mgwirizano  potsekulira polisiyo Polisi ya Bvumbwe inatsekedwa m’mwezi wa January chaka chino potsatira mpungwepungwe omwe unadza munthu wina atafa ali m’manja mwa apolisi ndipo mpungwepungwewu ndi omwe unachititsa kuti polisiyi itenthedwe ndipo anthu awiri anaphedwa. “Polisi ya Bvumbwe imatumikira dera lalikulu kwambiri imakafika ku Mapelera ku East Bank mbali inayi malire ndi Limbe kwinaku kukafika mpaka ku Ndata. Choncho dera lonseli linali pa mavuto aakulu chifukwa cha kusowa kwa polisi imeneyi,” anatero Commissioner Luhanga. Poyankhulapo mfumu yaikulu ya derali, Inkosi Bvumbwe yati yayika ndondomeko zapadera zothandiza anthu kumvetsa kufunika kwa polisi komanso kutsata malamulo pomwe akufuna chilungamo kudzera ku polisi. “Pa nthawi imene tinalibe polisi kuno, anthu angapo aphedwa, katundu wa anthu kubedwa ndiye tatengerapo phunziro,” inatero Inkosi Bvumbwe.",https://www.radiomaria.mw/polisi-ya-bvumbwe-yatsekulidwanso/,"November 9, 2022",judith sonkho
Papa Wapempha Mapemphero Apadera Opemphelera Ana Ovutika,"Mtsogoleri wa mpingo wa Katolika pa dziko lonse Papa Francisco wapempha mapemphero opempherera ana onse omwe akuvutika mu njira zosiyana-siyana pa dziko lonse la pansi. Malinga ndi malipoti a Vatican Radio, Papa Francisco wapereka pempholi posinkhasinkha cholinga cha mapemphero ake mwezi uno wa November. Papa kupemphelera mwana Iye wati ndi udindo wa munthu aliyense kutengapo gawo pa kusamalira ana onse osowa chisamaliro. Papa Francisco wati pali ana a nkhaninkhani omwe akukakamizidwa kusanduka a kapolo kaamba kosalabadiridwa. Iye wati chinthu chomwe anthu akuyenera kumakumbukira ndi chakuti iwonso ndi ana a Mulungu ndipo olengedwa mu chifaniziro cha Mulungu. “Ana omwe salabadiridwa, omwe saapita ku sukulu, omwe salandira chisamaliro cha ku chipatala, ana osowa chisamaliro cha makolo amawonetsa poyera kulephera kwa anthu onse achikulire powasamalira ndipo kulira kwawo kumamveka kwa Mulungu,” anatero Papa Francisko. Iye wati kudzera mu chikondi chomwe ana angawonetseredwe, kudzakhala kosavuta kuti anawa azindikire kuti Mulungu ndi chikondi ndipo kuti amawakonda. Malinga ndi bungwe la UNICEF, ana pafupifupi 1 billion ali mu mavuto osiyana-siyana osowa maphunziro, chisamaliro cha ku chipatala, malo okhala, chakudya, madzi a ukhondo ndi zina. Bungweli lati ana pafupifupi 153 million ndi amasiye.",https://www.radiomaria.mw/papa-wapempha-mapemphero-apadera-opemphelera-ana-ovutika/,"November 8, 2022",judith sonkho
Boma Lati Likhwimitsa Chitetezo M’malo Osungira Nyama Zakutchire,"Unduna wa zokopa alendo, chikhalidwe ndi nyama zakutchire wati ukhwimitsa chitetezo mmalo osungira nyama za kutchire pofuna kuti nyamazi zitetezeke. Wachiwiri kwa mkulu wa nthambi yowona za chilengedwe ku undunawu a Davis Kalima anena izi lachisanu ku Liwonde m’boma la Machinga pambuyo pa maphunziro a alenje a boma okwana 30 a m’malo osungira nyama zakutchire a Liwonde, Majete ndi Nkhotakota. Iwo ati undunawu upitiriza kuphunzitsa komanso kulemba ntchito alenje ochuluka kuti nyama za mu nkhalangozi zitetezeke. “Tili ndi mapulani oti tilembenso ntchito anthu ena okwana 100 oti adzikapereka chitetezo mu nkhalango zitatu zimenezi za Majete, Liwonde ndi Nkhotakota. Tikufuna kuti nyama zitetezeke,” anatero a Kalima. Poyankhulapo mkulu woyimira bungwe la African Parks lomwe limayang’anira nkhalangozi, a Samuel Kamoto ati bungwe lawo ndi lodzipereka potukula ntchito zoteteza nyama zachilengedwe. “Tinapanga invest ndalama zoposa 20 billion dollars mu ntchito imeneyi yoteteza nyama zakutchire ndipo ife tipitiriza kutero chifukwa zimenezi ndi zomwe zimakopa alendo pambuyo pake dziko limapeza ndalama za kunja,” anatero a Kamoto.",https://www.radiomaria.mw/boma-lati-likhwimitsa-chitetezo-mmalo-osungira-nyama-zakutchire/,"November 7, 2022",judith sonkho
Bungwe la GIZ Lalimbikitsa Boma Liyike Chidwi Pa Magetsi A Mphamvu Ya Dzuwa,"Bungwe la mdziko la Germany la GIZ lalangiza boma kuti liyike chidwi chake pa ntchito yopanga magetsi kuchokera ku mphamvu ya dzuwa. Mkulu wa bungweli mdziko muno Alan Walsch wanena izi lachinayi pa chipatala cha Kadango mdera la mfumu yaikulu Namabvi m’boma la Mangochi pa mwambo wopereka zipangizo za magetsi a mphamvu ya dzuwa omwe bungweli layika pa chipatalacho ndi malo ena asanu ndi awiri. Walsch: Kuno ku Malawi kumakhala dzuwa lochuluka kwambiri Iye wati dziko la Malawi limakhala ndi dzuwa lochuluka lomwe litha kugwiritsidwa ntchito popangira magetsi mosayembekezera magetsi a bungwe la ESCOM omwe padakalipano ndi osadalirika. “Kuno ku Malawi kumakhala dzuwa lochuluka kwambiri kusiyanitsa ndi mayiko ena komwe dzuwa ndi losowa ndipo kuti tipange zimenezi sizingatheke. Tikuyenera tsopano ngati dziko, tilimbikitse za magetsi amenewa chifukwa ndi odalirika kwambiri,” anatero a Walsch. Poyankhulapo mkulu owona za madyedwe abwino ku khonsolo ya boma la Mangochi, a Charles Lomoni omwe anayimira bwanamkubwa wa bomali pa mwambowo, anayamikira bungwe la GIZ kaamba kobweretsa chitukukochi pa chipatalachi ponena kuti zithandizira kukweza ntchito za umoyo m’bomalo. “Ndife okondwa kwambiri chifukwa cha chitukuko chimenechi. Izi ndi zinthu zimene zili zosowa ndithu ndipo tikuwapempha kuti apitirize kutithaniza ife a m’boma lino la Mangochi. Koma tipemphe ogwira ntchito pano komanso anthu ozungulira chipatala chimenechi kuti akhale ndi umwini posamalira zinthu zimenezi,” anatero a Lomoni. Lomoni ndi Gondwe (kumanzere) kulandira katunduyo kuchokera kwa Walsch ndi ena Mkulu woyendetsa chipatala cha Kadango mayi Emma Gondwe anati kubwera kwa magetsi ochokera ku mphamvu ya dzuwa-wa kwathandiza kuti uchembere uyambe kuyenda bwino pa chipatalacho kusiyana ndi m’mbuyomu komanso kuti kwapereka chilimbikitso kwa ogwira ntchito pa malowa. “M’mbuyomu timawuza amayi oyembekezera kuti akamabwera kudzachira adzitenga torch kapena kandulo koma padakalipano imeneyo ndi mbiri yakale chifukwa pano ngakhale magetsi a ESCOM azime, ife timakhala tili m’magetsi chifukwa cha solar imeneyi ndipo pano tasiya kudalira magetsi a ESCOM chifukwa mayunitsi tinagula kalekale pano tikumagwiritsa ntchito solar yomweyi,” anatero mayi Gondwe. Chipatala cha Kadango chimathandiza anthu oposa 15,895 ndipo padakalipano kutsatira kubwera kwa magetsi a mphamvu ya dzuwa-wa, chipatalachi chikumalandira amayi oposa 50 omwe akumazachilira pa chipatalacho mwezi uliwonse. Bungwe la GIZ kudzera mu project yotchedwa Energising Development (EnDev) ndi thandizo lochoka ku dziko la Iceland layika makina a magetsi ochokera ku mphamvu za dzuwa omwe mphamvu yake ndi 40Kwh, m’malo asanu ndi atatu m’boma la Mangochi omwe ndi sukulu zinayi komanso zipatala zinayi.",https://www.radiomaria.mw/bungwe-la-giz-lalimbikitsa-boma-liyike-chidwi-pa-magetsi-a-mphamvu-ya-dzuwa/,"November 5, 2022",judith sonkho
Mafumu ku Machinga Akana Ndondomeko Yothandiza Anthu Omwe Akhudzidwa Ndi Njala,"Mafumu a m’boma la Machinga akana ndondomeko ya nthambi ya boma yowona ngozi zogwa mwadzidzidzi yofuna kupereka chimanga kwa mabanja omwe akhudzidwa ndi kusowa kwa chakudya m’bomalo. M’modzi mwa mafumuwa Senior Chief Nyambi yati mafumuwa sakugwirizana ndi chiwerengero cha anthu omwe akuyenera kulandira thandizoli kaamba koti ndi chochepa kwambiri kuyerekeza ndi anthu omwe akuvutika ndi njala m’bomalo. Mafumuwa akana izi pa mkumano omwe nthambi ya DoDMA inakonzera mafumu, makhansala komanso aphungu akunyumba ya malamulo a m’bomalo ndi cholinga chowafotokozera za ndondomekoyi. Iwo ati akufuna kuti nthambiyi ikhalenso pansi ndi kuwonjezera chiwerengero cha anthu omwe akuyembekezera kulandira thandizo la chakudyachi. “Tikayerekeza ndi anthu omwe akuvutika ndi njala m’boma lino la Machinga, nambala yomwe aperekayo yachepa kwambiri. Chaka chatha kuno ambiri sanakolore chifukwa mvula sinabwere bwino. Madera ambiri anthu alibe chakudya,” inatero Senior Chief Nyambi. Poyankhulapo m’modzi mwa akuluakulu ku nthambi yowona za ngozi zogwa mwadzidzidzi omwe anakapereka ndondomekoyi ku machinga a Ephord Kachigwada anati akhala pansi ndi akuluakulu a khonsoloyo lolemba likudzali kuti akambiranenso za nkhaniyi.",https://www.radiomaria.mw/mafumu-ku-machinga-akana-ndondomeko-yothandiza-anthu-omwe-akhudzidwa-ndi-njala/,"November 5, 2022",judith sonkho
Papa Wadzudzula Mchitidwe Wopha Anthu Omwe Apha Anthu Anzawo,"Mtsogoleri wa mpingo wa Katolika pa dziko lonse, Papa Francisco wati m’chitidwe wopha ena kaamba koti adapha anzawo kapena chifukwa choti apalamula milandu ikuluikulu, ndi m’chitidwe woyipa ndipo ukuyenera kuthetsedwa. Malinga ndi malipoti a Vatican Radio, Papa wayankhula izi dzulo m’dziko la Bahrain pa tsiku loyamba la ulendo wake wa masiku anayi wocheza m’dzikolo pamene anachita mkumano ndi atsogoleri a ndale a dzikolo, atsogoleri a mabungwe omwe si a boma komanso akazembe oyimira maiko awo m’dziko la Bahrain. Papa kuyankhula kwa akuluakulu a dziko la Bahrain Iye wati m’chitidwewu ndi woyipa ndipo ukuyenera kuthetsedwa ponena kuti Mulungu ndi amene amapereka mphatso ya moyo ndipo kuti ndi Mulungu mwini wake yekhayo amenenso ali ndi mphamvu yotenga moyowo. Iye watsindika za kufunika kulolerana, kulemekezana, komanso za kufunika kwa ufulu wa chipembedzo. Papa Francisco wati ali m’dzikolo ndi cholinga chofuna kulalikira za kufunika kwa mtendere. Mwazina, Papa Francisco akhala nawo pa msonkhano wolimbikitsa ubale wabwino pakati pa anthu, Bahrain Forum for Dialogue: East and West for Human Coexistence ndipo kenako achita mkumano ndi akuluakulu a chipembedzo cha chisilamu.",https://www.radiomaria.mw/papa-wadzudzula-mchitidwe-wopha-anthu-omwe-apha-anthu-anzawo/,"November 5, 2022",judith sonkho
Anthu 450 Akudwala Kolera Pa Chipatala Cha Koche ku Mangochi,"Chipatala cha mpingo wa Katolika cha Koche m’boma la Mangochi, chadandaula kaamba ka kuchuluka kwa anthu omwe akugonekedwa pa chipatalacho kaamba ka nthenda ya Kolera. Yemwe akugwirizira udindo wa mkulu woyendetsa chipatalachi, Sister Cecilia Namuthuwa ati padakalipano chipatalachi chili ndi anthu okwana 450 omwe agonekedwa kaamba ka nthendayi zomwe ati zikusokoneza magwiridwe ntchito a chipatalachi. Ena mwa odwala kulandira thandizo pa chipatalacho pansi pa mtengo Iwo ati padakalipano anthuwa akuthandiziridwa pansi pa mitengo kaamba koti malo osamalira anthuwa ndi ochepa ndipo apempha magulu osiyanasiyana kuti athandize chipatalachi ndi mabedi komanso ma tent kuphatikizapo ogwira ntchito okwanira kuti akwanitse kulimbana ndi mliriwu.  “Dzulo lokha usiku talandira anthu oposa 30 amene tawagoneka ndipo m’modzi wamwalira usikuwu. Zikutivuta kwambiri chifukwa ogwira ntchito ndi ochepa ndiye kuti omwewo athandize odwala matenda a nthawi zonse, omwewo athandize odwala Kolera sizikutheka bwino bwino. Odwalawa panopa akungogona pa mchenga chifukwa tilibe ma tent, ma drip tikungokoleka pa mitengo ndipo ena angogwirizira drip m’manja mwawo chifukwa tilibe ma drip stand. Anthu atatithandiza ndi ma drip stand, ma tent komanso ogwira ntchito ena ndikukhulupilira kuti titha kuyesetsa kulimbana nthendayi,” anatero Sister Namuthuwa. Poyankhulapo pa nkhaniyi, bambo mfumu a Parishi ya Koche, bambo Paul Rappozo omwe anapita kukapemphelera odwala pa chipatalachi, alangiza anthu mdziko muno kuti azitsatira ndondomeko zopewera nthendayi ndipo alimbikitsa odwalawa kuti asataye mtima. Bambo Rappozo kudalitsa malo omwe odwala Kolera akulandilira thandizo la mankhwala pa chipatala cha Koche “Tikudziwa kuti palibenso kwina komwe tingathawire. Ndi Yesu yekha amene angatithandize ndipo ife tili ndi chikhulupiliro kuti Ambuye alowelerapo ndi kuchiza anthu amenewa amene akhudzidwa ndi mliriwu komanso kupereka mphamvu zochuluka kwa ogwira ntchito pano,” anatero bambo Rappozo. Anthu okwana asanu ndi anayi ndi omwe afa ndi nthendayi pa chipatalacho kuchokera pa 19 October pomwe panagonekedwa anthu atatu oyamba kaamba ka nthendayi.",https://www.radiomaria.mw/anthu-450-akudwala-kolera-pa-chipatala-cha-koche-ku-mangochi/,"November 4, 2022",judith sonkho
Anjatidwa Atapezeka Ndi Matumba 6 A Chamba M’boma La Nkhotakota,"Apolisi m’boma la Nkhotakota akusunga m’chitokosi mnyamata wa zaka 21 kaamba komuganizira kuti wapezeka ndi matumba a chamba popanda chiphaso chomuvomereza kutero. Ali ndi matumba ake a chamba Wofalitsa nkhani za apolisi m’bomalo Sergeant Paul Malimwe wati pa 31 October chaka chino, apolisi anatsinidwa khutu ndi anthu akufuna kwabwino kuti mkuluyu Sean Ali wanyamula matumba a chamba pogwiritsa ntchito galimoto ya mtundu wa Scania truck nambala yake BX 9229 yomwe imachokera ku Dwangwa kulowera ku salima mu nsewu waukulu wa M5. Apolisi atachita kalondolondo, anagwira galimotolo ndipo atachita chipikisheni anapeza matumba asanu ndi imodzi ndiponso majumbo 19 a chamba. Atamufunsa iye anati ali ndi chiphaso chovomerezeka chochitira malondawa koma atamupempha kuti atulutse zikalatazo mkuluyu analephera kutulutsa zomwe zinachititsa kuti amumange. Pakadali pano woganiziridwayu ali m’manja mwa apolisi kudikira kuti akawonekere ku bwalo la milandu komwe akayankhe mlandu wopezeka ndi chamba popanda chilorezo. Sean Ali amachokera m’mudzi mwa Kawawa mdera la mfumu yaikulu Chitera m’boma la Chiradzulu.",https://www.radiomaria.mw/anjatidwa-atapezeka-ndi-matumba-6-a-chamba-mboma-la-nkhotakota/,"November 2, 2022",Izahaki Mwacha
Amuna Awiri Adzipha Pozikhweza M’boma la Nkhatabay,"Abambo awiri adzipha podzikhweza ku Chintheche m’boma la Nkhatabay. Malinga ndi wofalitsa nkhani za apolisi m’bomalo, Sergeant Kondwani James, malemuwa ndi a Thom Mphande a zaka 69 komanso a ndi a Andrew Siame a zaka 45 zakubadwa. Mneneri wa apolisiyu wati a Thom Mphande adzipha podzimangilira kaamba koti amakanganirana malo ndi achibale awo pomwe a Siame adzipha kaamba kakusagwirizana pakati pa iwo ndi mkazi wawo. apolice mbomali alangiza Anthu kuti apewe kuchotsa moyo wawo pakakhala kusamvana pakati pawo. Matupi a anthuwa anatengeredwa ku chipatala cha Chintheche komwe zatsimikizika kuti anthuwa afa kaamba kobanika ndi chingwe. Pamenepa apolisi m’bomalo alangiza anthu kuti akafunse maganizo ku malo osiyanasiyana ngati akumana ndi mavuto osiyanasiyana osati kudzipha. A Mphande anali ochokera m’mudzi mwa Mpalawezi m’dera la mfumu yaikulu Malanda m’boma la Nkhatabay ndipo a Andrew Siame anali ochokera a m’mudzi mwa Muyepa mfumu yaikulu Kanyenda m’boma la Nkhotakota",https://www.radiomaria.mw/amuna-awiri-adzipha-pozikhweza-mboma-la-nkhatabay/,"November 2, 2022",Izahaki Mwacha
Papa Wati ndi Wokhudzidwa ndi Imfa ya Anthu Ochuluka Mdziko la South Korea,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi imfa ya anthu ochuluka m’dziko la South Korea. Malinga ndi malipoti a Vatican Radio, Papa wayankhula izi ku likulu la mpingo ku Vatican, potsatira imfa ya anthu ochuluka omwe afa pa mwambo wa chisangalalo china mu mzinda wa Seoul m’dziko la South Korea ku mapeto a sabata yangotha kumeneyi. Iye wati ndi wokhudzidwa kwambiri makamaka chifukwa ambiri omwe afa ndi achinyamata. Papa Francisco wati wayikiza m’mapemphero onse omwe afa komanso wati akufunira onse omwe avulazidwa kuchira mwa msanga. Malipoti akuti anthu oposa 153 afa ndipo anthu oposa 82 avulala potsatira mpungwepungwe omwe unabuka pa chisangalalo china mu mzinda wa Seoul ku South Korea ndipo akuti ambiri mwa anthuwa adafa kaamba ka kubanika. Padakali pano a episkopi a mpingo wa Katolika m’dziko la South Korea apempha boma kuti lifufuze ndi kupeza chenicheni chomwe chidachitika kuti anthu ochuluka chotere afe ndi kuvulala.",https://www.radiomaria.mw/papa-wati-ndi-wokhudzidwa-ndi-imfa-ya-anthu-ochuluka-mdziko-la-south-korea/,"November 2, 2022",Izahaki Mwacha
Papa Wadandaula Kaamba Ka Chiwembu Cha Mdziko La Somalia,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi imfa ya anthu ochuluka omwe aphedwa pa chiwembu m’dziko la Somalia. Malinga ndi malipoti a Vatican Radio, Papa wayankhula izi lamulungu ku likulu la mpingo ku Vatican, poyankhula kwa anthu omwe adasonkhana pa bwalo la Saint Peter’s Square komanso poyankhula ku dziko lonse kudzera pa wailesi ya kanema ndi makina a intaneti. Malo amene achitidwa chiwembu mdziko la Somalia Iye wati wayikiza m’mapemphero anthu onse omwe afa komanso kuvulala ndipo wati ndi pemphero lake kuti Mulungu awayendere mwa pa dera onse omwe achita za upanduzi powalengera mtima watsopano. Malipoti akusonyeza kuti loweruka lapitali anthu 100 aphedwa ndipo anthu oposa 300 avulala potsatira kuphulika kwa ma bomba pa galimoto ziwiri mu mzinda wa Mogadishu m’dziko la Somalia. Gulu la Al-Shabab lomwe limatumikira gulu la Al-Qaeda lati ndi lomwe lachita za upanduzi. Atayendera malo omwe kwachitika chiwembuchi, mtsogoleri wa dziko la Somalia, Hassan Sheikh Mohamud wati pali chiyembekezo chakuti chiwerengero cha anthu omwe afa ndi kuvulala chikwera. Masiku apitawa, iye adalonjeza kuti athana ndi magulu a za uchifwamba m’dzikolo.",https://www.radiomaria.mw/papa-wadandaula-kaamba-ka-chiwembu-cha-mdziko-la-somalia/,"November 2, 2022",Izahaki Mwacha
Boma Lipempha Mafumu Athandize Pothetsa Mchitidwe Wozembetsa Anthu,"Nduna yowona za maboma aang’ono mdziko muno Professor Blessings Chinsinga wapempha mafumu kuti agwirane manja ndi boma pothetsa mchitidwe wozembetsa anthu kupita nawo m’maiko a kunja omwe akuti wakula kwambiri. Chinsinga: Mchitidwewu ndi waukulu kwambiri Professor Chinsinga amayankhula izi lachiwiri kwa mfumu yaikulu Mwase m’boma la Kasungu pa mwambo wokhazikitsa mfumuyi kukhala Senior Chief. Iwo anati zimenezi zikuchitika kwambiri m’maboma omwe ali m’malire a dziko lino ndi maiko ena ndipo iwo akukhulupilira kuti mafumu atatengapo mbali pa m’chitidwewu, ukhoza kuchepa. “Mchitidwewu ndi waukulu kwambiri kuno ku Malawi ndiye tikufuna kuti mafumu akhale tcheru kudziwitsa anthu awo kuti atithandize pothetsa mchitidwe umenewu. Akawona zimenezi zikuchitika akuyenera adziwitse apolisi mwachangu chifukwa anthu ambiri akachoka mdziko muno, timakhala ndi anthu ochepa oti atithandize pa chitukuko cha dziko lino,” anatero Professor Chinsinga. Ndunayi yadandaulanso ndi mchitidwe wa anthu ena mdziko muno ogulitsa malo kwa anthu obwera monga mzika za mdziko la Rwanda, Burundi ndi ena zomwe aknati zitha kuchititsa kuti kutsogolo kuno eni nthaka adzasowe malo. Poyankhulapo imodzi mwa mafumu akuluakulu m’boma la Kasungu Senior Chief Lukwa anati kumbali yawo mafumu ayesetsa polimbana ndi m’chitidwewu. “Zoonadi kuti ku Malawi kuno anthu akumapita kunja kukagwira ntchito zosiyanasiyana ndipo ifeyo mafumu tikumalekeleradi kuti anthu athu adzipita m’maiko ena. Ife tiyesetsa kuti tithandize pobweretsa kusintha pa nkhaniyi,” anatero Senior Chief Lukwa. Pamwambowu panafika mafumu, ogwira ntchito za boma, a ndale ndi anthu ochuluka omwe anadzachitira umboni kukwezedwa kwa mfumuyi.",https://www.radiomaria.mw/boma-lipempha-mafumu-athandize-pothetsa-mchitidwe-wozembetsa-anthu/,"October 29, 2022",Izahaki Mwacha
Papa Wachita Mkumano ndi Aepiskopi a Mdziko la Madagascar,"Mtsogoleri wa mpingo wa Katolika pa dziko lonse, Papa Francisco wachita mkumano ndi a episkopi a m’dziko la Madagascar. Malinga ndi malipoti a Vatican Radio, mkumanowu wachitika lachinayi ku likulu la mpingowu ku Vatican. Papa Francisko ndi aepiskopi a mpingo wa Katolika mdziko la Madagascar Aepiskopiwa anaperekezedwa ndi gulu la asisitere komanso ansembe a m’dziko la Madagascar. Mkumano ngati umenewu wa pakati pa Papa ndi a episkopi a dziko lililonse omwe malinga ndi malamulo a mpingo wa Katolika (Canon Law) umayenera kuchitika zaka zisanu zilizonse, umadziwika m’chilatini kuti ad limina Apostol rum. Poyankhula pa mwambowu, Papa Francisco watsindika za kufunika kolimbikitsa ubale wabwino pakati pa atumiki a Mulungu. Iye wati atumiki a Mulungu akuyenera kukhala chitsanzo kwa ena pomakondana, kulemekezana ndi kumathandizana. Papa Francisco watsiriza ndi kunena kuti atumiki a Mulungu akuyenera kukhala chizindikiro cha chiyembekezo kwa anthu omwe akuwatumikira.",https://www.radiomaria.mw/papa-wachita-mkumano-ndi-aepiskopi-a-mdziko-la-madagascar/,"October 29, 2022",Izahaki Mwacha
Mpingo Uganizira Anthu Osauka Pa 13 November,"Mpingo wa Katolika m’dziko muno wati akhristu a mpingowu, adzachita mwambo woganizira ndi kupemphelera anthu osauka pa 13 November chaka chino. Tsikuli limaganiziridwa chaka chilichonse lamulungu la 33 mu nyengo ya pa chaka ndipo chaka chino tsikuli liganiziridwa pa mutu woti “Chifukwa cha inu Khristu, adasankha kukhala wosauka,” For your sake Christ became poor, mawu ochokera mu kalata yachiwiri ya Paulo Woyera kwa Akorinto; mutu 8 ndime ya 9. Kalata yomwe yasayinidwa ndi mlembi wamkulu wa bungwe la a episkopi a mpingo wa Katolika m’dziko muno, bambo Alfred Chaima, yapempha akhristu kuti akonzekere bwino zatsikuli. “Papa Francisco akutsindika za kufunika koti munthu aliyense akhale ndi udindo wochitapo kanthu ndi kuthandiza anthu osauka ndipo pa chifukwa ichi malimana kaya kuti miphakati ikuyenera kufufuza ndi kuthandiza anthu osauka m’madera awo,” yatero kalatayo. Kalatayi yati tchalitchi cha Saint William (Mpale) yomwe ndi nthambi ya Saint Francis Parish mu arkidayosizi ya Lilongwe ndi chomwe chasankhidwa kuti kudzachitikire mwambo waukulu pa tsikuli m’dziko muno. Papa Francisco ndi yemwe adakhazikitsa tsiku loganizira anthu osauka m’chaka cha 2016 kudzera mu kalata yake yotchedwa Misericordia et Misera (Mercy and Misery) yomwe idali yokondwelera kutha kwa Chaka cha Chifundo cha Mulungu, Extraordinary Jubilee Year of Mercy.",https://www.radiomaria.mw/mpingo-uganizira-anthu-osauka-pa-13-november/,"October 29, 2022",Izahaki Mwacha
Papa Alandira Makalata a Kazembe wa Dziko la Bahrain ku Vatican,"Mtsogoleri wa mpingo wa Katolika pa dziko lonse, Papa Francisco walandira makalata a ukazembe kuchokera kwa kazembe watsopano woyimira dziko Bahrain ku Vatican, a Muhammad Abdul Ghaffar. Papa Francisko ndi kazembe wa dziko la Bahrain ku Vatican Malinga ndi malipoti a Vatican Radio, mwambowu wachitika lachinayi ku likulu la Mpingo ku Vatican. Awiriwa akambirana nkhani zosiyanasiyana zokomera mbali ziwirizi ndipo pambuyo pa zokambirana zawo m’kachipinda komata, atsogoleri awiriwa adasinthana mphatso. Papa wapereka kwa kazembe-yu zina mwa zolembalemba zake monga kalata yake yofotokoza za kufunika kwa ubale wabwino pakati pa anthu yotchedwa Fratelli Tutti komanso mendulo yokondwelera zaka khumi ali pa mpando wa u Papa. Papa Francisco akuyembekezeka kukacheza m’dziko la Bahrain kuyambira pa 3 mpaka pa 6 November chaka chino. Akadzafika m’dzikolo, iye akakhala nawo pa msonkhano wolimbikitsa ubale wabwino pakati pa anthu, Bahrain Forum for Dialogue: East and West for Human Coexistence. Iye akhala Papa woyamba kukacheza m’dziko la Bahrain.",https://www.radiomaria.mw/papa-alandira-makalata-a-kazembe-wa-dziko-la-bahrain-ku-vatican/,"October 29, 2022",Izahaki Mwacha
"Mbava Zaba Ndalama, Kupha Mlonda pa Standard Bank ku Kasungu","Mbava zapha mlonda wa kampani ya UK Security Guard Service ndi kuba ndalama zankhaninkhani pa banki ya Standard m’boma la Kasungu, usiku wathawu. Malinga ndi wofalitsa nkhani za apolisi m’boma la Kasungu, Sub Inspector Joseph Kachikho, malemuwa ndi a Ladison Banda a zaka 65 ndipo anali a m’mudzi mwa Suza m’dera la mfumu yaikulu Kaomba m’boma la Kasungu. Pakadali pano apolisi akhazikitsa ntchito yosakasaka anthuwo koma kuchuluka kwa ndalama zomwe zabedwazo sikunadziwike. “Ndizoonadi kuti a Banda amwalira atachitidwa chipongwe ndi akuba omwe anafika pa malo pomwe iwo amagwira ntchito pa Standard Bank m’boma lino la Kasungu. Akubawa anathyola ku bankiyi ndi kuba kuphatikizapo kupha mlondayu. Pamenepa iwo apempha kampani zosiyanasiyana m’bomalo kuti ayike chitetezo chokhwima m’malo awo ogwira ntchito ndi cholinga chofuna kupewa mavuto ngati amenewa.",https://www.radiomaria.mw/mbava-zaba-ndalama-kupha-mlonda-pa-standard-bank-ku-kasungu/,"October 28, 2022",Izahaki Mwacha
Papa Wadzudzula Chiwembu Chomwe Chachitika pa Chipatala cha Katolika ku DRC,"Mtsogoleri wa mpingo wa Katolika pa dziko lonse Papa Francisco wadzudzula za uchifwamba zomwe anthu ena achita pa chipatala china cha mpingo wa Katolika m’dziko la Democratic Republic of Congo (DRC). Malinga ndi malipoti a Vatican Radio, Papa wadzudzula chiwembuchi chomwe chaphetsa anthu angapo kuphatikizapo sisitere m’modzi. Iye wati ndi wokhudzidwa kwambiri ndi za uchifwamba zomwe zachulukira m’dzikolo ndipo wati wayikiza m’mapemphero onse omwe akhudzidwa ndi chiwembuchi. Papa Francisco wapempha anthu onse m’dzikolo kuti achilimike polimbikitsa mtendere. Malipoti akusonyeza kuti anthu ena omwe sakudziwika adapita pa chipatala china cha mpingowu m’mudzi wotchedwa Maboya ku dera la North Kivu ndi kupha anthu angapo ndipo m’modzi wa anthuwa ndi sisitere. Zigawengazi akuti zinabanso mankhwala pa chipatalacho ndipo kenako anatentha chipatalacho. Papa Francisco amayembekezeka kukacheza m’dziko la DRC mwezi wa July chaka chino koma adakanika kaamba ka vuto la bondo ndipo pali chiyembekezo kuti ulendo ukhalapo mtsogolo muno.",https://www.radiomaria.mw/papa-wadzudzula-chiwembu-chomwe-chachitika-pa-chipatala-cha-katolika-ku-drc/,"October 28, 2022",Izahaki Mwacha
"Papa Alangiza Ansembe Apewe Kusunga, Kuwonera Zithunzi Zolaula","Mtsogoleri wa mpingo wa Katolika pa dziko lonse Papa Francisco walangiza asemino ndi ansembe kuti apewe kusunga komanso kuwonera zithunzi zolawula. Malinga ndi malipoti a Vatican Radio, Papa wayankhula izi ku likulu la mpingo ku Vatican pa mkumano wake ndi asemino komanso ansembe omwe akuchita maphunziro awo ku Rome m’dziko la Italy. Iye wati kusunga ndi kuwonera zithunzi zolaula kumawononga moyo wa uzimu komanso unsembe. Mtsogoleri wa mpingo wa Katolikayu wachenjeza asemino ndi ansembe zakufunika kopewa nthawi zonse mayesero osungira ndi kuwonera zithunzi zolaula. Papa Francisco wati munthu amene mu mtima mwake muli Ambuye Yesu sangasangalale kumalandira, kumasungira ndi kumawonera zithunzi zolaula ndipo wati pamene asemino kapena ansembe alandira zithunzi zotere akuyenera kudzichotseratu mu lamya zawo. Iye wapitiriza kunena kuti waganiza zoyankhulapo pa nkhani imeneyi kaamba koti akudziwa kuti kulandira, kusungira ndi kuwonera zithunzi zolaula ndi nkhani yomwe yakhudza akhristu eni ake komanso ngakhale atumiki a Mulungu amene. Katekisimu wa mpingo wa Katolika amafotokoza za kuyipa kwa m’chitidwe wosungira ndi kumawonera zithunzi zolaula ponena kuti zithunzi zolaula mwa zina zimanyazitsa ulemelero wa munthu komanso zimawononga ubale pakati pa anthu omwe ali m’banja.",https://www.radiomaria.mw/papa-alangiza-ansembe-apewe-kusunga-kuwonera-zithunzi-zolaula/,"October 28, 2022",Izahaki Mwacha
Bungwe La MRA Lapyola Mlingo Wa Ndalama Zomwe Limatolera,"Bungwe lotolera nsonkho mdziko muno la Malawi Revenue Authority (MRA) lati latolera ndalama zochuluka kudzera ku misonkho yosiyanasiyana yomwe boma linakhazikitsa. Poyankhula kwa olemba nkhani lachitatu mu mzinda wa Blantyre pamene bungweli limafokoza mmene ntchito yotolera ndalama za misonkho m’miyezi itatu yomwe imapanga gawo la chaka cha boma. Bizwick: Zatipatsa chilimbikitso Mkulu oyendetsa bungweli John Biziwick anati bungwe lake lakwanitsa kupyola mulingo wa ndalama zomwe anapatsidwa kaamba ka mgwirizano wabwino ndinso kudzipereka kwa anthu ogwira ku bungweli. Iye anati pa miyezi ya July mpaka September, anapeza ndalama zokwana 393.79-billion-kwacha poyerekeza ndi mulingo omwe anayerekeza oti apeze 386.58 billion kwacha. “Zimenezi zatipatsa chilimbikitso chakuti ngakhale dzikoli likukumana ndi mavuto maka a kusowa kwa ndalama za kunja omwe asokoneza mbali ya malonda maka a pakati pa mayiko, ife takwanitsa kutolera ndalama zochuluka. Mwa misonkho yomwe yabweretsa ndalama zochuluka ndi msonkho omwe ogwira ntchito amapereka kudzera ku malipiro awo. Umenewu ndi omwe watsogola pochulukitsa ndalama, kutsatira ndi misonkho ina ngati yomwe amalonda amapereka,” anatero a Bizwick. Koma a Bizwick anati ngakhale izi zili chomwechi, bungwe la MRA linakumana ndi mavuto angapo omwe alepheretsa kufikira mulingo waukulu; monga mchitidwe wozembetsa katundu olowa mdziko muno pozemba zipata zolowera mdziko muno. Pamenepa iwo ati bungweli lili mkati moyitanitsa tindenge ting’onoting’ono tomwe timawuluka m’mwamba ndi kumayang’ana mmene anthu akuyendera m’malire a dziko lino komanso iwo ati akugwira ntchitotu limodzi ndi magulu a chitetezo ndinso anthu a m’madera omwe mchitidwe wozembetsa katundu ukuchitika. Bungweli latinso lili mkati moyambitsa ndondomeko yoyika mapepala a zidindo za bungweli pa katundu ngati fodya, ufa wa tirigu ndinso zinthu zina zomwe zimachokera kunja ndipo zili mbali imodzi yozembetsedwa posalipira msonkho. Bungweli latinso lili ndi chikhulupiliro choti chikamatha chaka cha boma cha 2022 mpaka March 2023, akhala atakwanitsa kutolera ndalama zoposa 15 trillion-kwacha ngati mlingo omwe boma likuyembekezera.",https://www.radiomaria.mw/bungwe-la-mra-lapyola-mlingo-wa-ndalama-zomwe-limatolera/,"October 28, 2022",Izahaki Mwacha
Mayi Ataya Khanda M’boma la Kasungu,"Mayi wina wa zaka 18 zakubadwa wa m’boma la Kasungu, ali m’manja mwa apolisi kaamba komuganizira kuti wataya mwana wakhanda yemwe anabereka. Malinga ndi wofalitsa nkhani za apolisi m’bomalo Sub Inspector Joseph Kachikho, msungwanayu ndi Bertha Chipeta ndipo wapalamula mlanduwu lachiwiri pa 25 October chaka chino pomwe anataya  khandalo m’chimbudzi  pafupi ndi nyumba yake. Iye wati izi zadziwika pomwe eni nyumbayo (landlord) anamva kulira kwa khandalo zomwe zinachititsa kuti awuze anthu ozungulira malowo. Anthuwo atafika pa malopo akuti anakwanitsa kuchotsa khandalo m’chimbudzimo ndipo anathamangira nalo kuchipatala komwe mpaka pano likulandirabe thandizo la mankhwala. Mayi woganiziridwayu naye anamutengera ku chipatala cha Kasungu komwe atamuyeza, zotsatira zawonetsa kuti khandalo labadwa mwa iye. Pakadali pano mayiyu akusungidwa m’chitokosi cha apolisi pomwe akudikira kukawonekera ku bwalo la milandu komwe akayankhe mlandu wotaya mwana wakhanda zomwe ndi zosemphana ndi gawo 232 loweruzira milandu m’dziko muno. Mayi Bertha Chipeta amachokera m’mudzi mwa Chiwale m’dera la mfumu yaikulu Mwase m’boma la Kasungu.",https://www.radiomaria.mw/mayi-ataya-khanda-mboma-la-kasungu/,"October 27, 2022",Izahaki Mwacha
Papa Wapempha Kuti Nkhondo Zithe M’maiko Osiyanasiyana,"Mtsogoleri wa mpingo wa Katolika pa dziko lonse Papa Francisco wapempha kuti nkhondo zomwe zikuchitika m’maiko osiyanasiyana, zithe. Malinga ndi malipoti a Vatican Radio, Papa wapereka pempholi lachiwiri mu mzinda wa Rome m’dziko la Italy pa mwambo wa mapemphero omwe anachita ndi atsogoleri a zipembedzo zosiyanasiyana opemphelera mtendere m’maiko onse momwe mukuchitika nkhondo. Msonkhanowu unali wa nambala 36 ndipo unakonzedwa ndi bungwe la mpingo wa Katolika la Saint Egidio. Papa Francisco ndi atsogoleri a zipembedzo zosiyanasiyana omwe adali nawo pa mapempherowa agwirizana kuti dziko la pansi padakali pano silikusowa nkhondo ndipo pa chifukwa ichi atsogoleriwa apempha kuti nkhondo zosiyana-siyana zomwe zikuchitika m’maiko osiyana-siyana zithe. Atsogoleri a zipembedzowa apemphanso atsogoleri a maiko osiyana-siyana kuti achitepo kanthu ndi kuthandiza kuti nkhondozi zithe. Iwo ati zotsatira za nkhondo ndi imfa ndi kuzunzitsa anthu osalakwa. Atsogoleriwa anenanso kuti mikangano ndi nkhondo zonse zingathe povomera kuchita zokambirana. Atsogoleriwa adzudzulanso m’chitidwe wopanga ndi kusungira zida zowopsa za nyukiliya.",https://www.radiomaria.mw/papa-wapempha-kuti-nkhondo-zithe-mmaiko-osiyansiyana/,"October 27, 2022",Izahaki Mwacha
Chiwerengero Cha Ogula Fetereza Wotsika Mtengo Chatsika Ku Dedza,"Chiwerengero cha anthu omwe apindule ndi ndondomeko ya zipangizo za ulimi zotsika mtengo chaka chino m’boma la Dedza, akuti chatsika. Mkulu owona za ulimi m’bomalo a Micheal Chimatiro anena izi poyankhula Radio Maria Malawi. Iwo ati izi zili chomwechi kaamba koti anthu ena alowetsedwa mu ndondomeko zina za boma monga Mtukula pakhomo. “Boma lili ndindondomeko zingapo zomwe likugwiritsa ntchito pothandiza anthu ake monga za Social Cash Transfer komanso Climate Smart Public Works. Anthu amene ali mu ndondomeko ziwirizi sapindula nawo ndi ndondomeko ya zipagizo za ulimi zotsika mtengo,” anatero a Chimatiro. Chaka chatha, alimi omwe anapindula ndi ndondomekoyi m’boma la Dedza analipo okwana 209,556 koma chaka chino alimi okwana 169,760 ndi omwe apindule ndi ndondomekoyi chaka chino. Malinga ndi a Chimatiro njalanso yavuta m’bomalo ndipo mzigawo zonse za ulimi zomwe zilipo khumi m’boma la Dedza, mwa anthu 100 aliwonse anthu asanu okha ndi omwe ali ndi chakudya padakalipano. Padakalipano Inkosi Kachindamoto ya m’bomalo yati yakonza dnongosolo labwino kuti mdera lawo musakhale chinyengo pa nkhani yta zipangizo za ulimi zotsika mtengo.",https://www.radiomaria.mw/chiwerengero-cha-ogula-fetereza-wotsika-mtengo-chatsika-ku-dedza/,"October 27, 2022",Izahaki Mwacha
Ulaliki,Ulaliki wa pa 25 October 2022 – Tikuyenera kuvomera mmoyo mwathu kulandira Mzimu Woyera komanso Mawu a Mulungu kuti amere mizu mmitima mwathu ndikukhala ndi makhalidwe abwino omwe angathe kukopa anthu ena ndikuyamba chikhristu. Podcast: Play in new window | Download,https://www.radiomaria.mw/ulaliki/,"October 26, 2022",Izahaki Mwacha
Papa Wachita Zokambirana Ndi President Waku France,"Mtsogoleri wa mpingo wa Katolika pa dziko lonse, Papa Francisco wachita zokambirana ndi mtsogoleri wa dziko la France, Emmanuel Macron. Papa Francisko ndi President Macron Ofesi yofalitsa nkhani ku Vatican yati zokambirana za atsogoleri awiriwa zidatenga pafupifupi ola limodzi ndipo atsogoleri awiriwa akambirana nkhani zosiyana-siyana kuphatikizapo za kufunika kwa mtendere pa dziko la pansi makamaka pano pomwe nkhondo ya m’dziko la Ukraine ili mkati. Pambuyo pa zokambirana zawo atsogoleri awiriwa adasinthana mphatso. President Macron anachitanso zokambirana ndi mlembi wa mkulu wa likulu la mpingo wa Katolika, Cardinal Pietro Parolin komanso mlembi wa mkulu wa mu ofesi yowona za ubale wa likulu la mpingo wa Katolika ndi maiko ena, Archbishop Paul Richard Gallagher. Kameneka ndi kachitatu kuti atsogoleriwa akumane chikhalireni Papa Francisco pa mpando wa u Papa.",https://www.radiomaria.mw/papa-wachita-zokambirana-ndi-president-waku-france/,"October 26, 2022",Izahaki Mwacha
Arkidayosizi Ya Lilongwe Ikhazikitsa Bungwe La Mafumu Achikatolika,"Arkidayosizi ya Lilongwe, ikuyembekezeka kukhazikitsa bungwe la mafumu achikatolika pa 19 November chaka chino. Ambuye Tambala: Bungwe limeneli libereka zipatso zochuluka mu mpingo Malinga ndi arkiepiskopi wa arkidayosiziyo, Ambuye George Tambala, mwambo wokhazikitsa bungweli udzachitikira ku Kasiya ku tchalitchi la St. Bernadette Chitula mu arkidayosiziyo pa tsiku lomwe tchalitchili lizakhazikitsidwe kukhala Parishi. Ambuye Tambala ati ali ndi chikhulupiliro kuti bungwe limeneli likakhazikitsidwa libweretsa mafumuwa pamodzi komanso kuzamitsa chikhulupiliro chawo. “Ndikupempheni mafumu nonse kuno ku arkidayosizi ya Lilongwe kuti tiyeni tidzapite ku St. Bernadette Chitula pa 17 November komwe kukakhalenso mwambo wotsekulira Parish imeneyi ya tsopano. Ndikukhulupilira kuti bungwe limeneli libereka zipatso zochuluka mu mpingo,” anatero Ambuye Tambala. Mwazina, Ambuye Tambala apempha mafumu kuti akhale patsogolo kupereka upangiri ndi malangizo awo ku mpingo pofuna kupititsa patsogolo ntchito za mu mpingo.",https://www.radiomaria.mw/arkidayosizi-ya-lilongwe-ikhazikitsa-bungwe-la-mafumu-achikatolika/,"October 26, 2022",Izahaki Mwacha
Apolisi Apeza Matupi 25 A Anthu Akufa ku Mzimba,"Apolisi m’boma la Mzimba apeza matupi 25 a anthu akufa mu nkhalango ya Mtangatanga m’bomalo. Anthuwa akuganiziridwa kuti ndi mzika za maiko a Ethiopia ndi Somalia. Kalaya: Anazindikira manda amenewa ndi anthu a m’mudzi Poyankhula ndi Radio Maria Malawi, m’neneri wa apolisi mdziko muno Senior Superintendent Peter Kalaya ati apolisi akufuzabe kuti apeze chomwe chapha anthuwa. “Nkhaniyo ndi yowona. Tapeza anthu ochuluka omwe ali akufa. Anazindikira manda amenewa ndi anthu a m’mudzi omwe anazatidziwitsa ife apolisi ndipo ife tikufufuza kuti tidziwe kuti anthuwa analipo angati nanga amachokera kuti kupita kuti ndipo iwowa afa chifukwa chani,” anatero a Kalaya. Iwo ati padakali pano apolisi mogwirizana ndi nthambi zina za boma monga yowona zolowa ndi kutuluka, ya za ndende, a chipatala ndinso akuluakulu ochokera ku khonsolo afika ku maloko kugwilira ntchito limodzi. Pamenepa a Kalaya ati nthambizi zitulutsa tsatanetsatane wa zomwe zinachitika kuti anthuwa afe, akatsiriza kafukufuku wawo.",https://www.radiomaria.mw/apolisi-apeza-matupi-khumi-a-anthu-akufa-ku-mzimba/,"October 20, 2022",Izahaki Mwacha
Papa Watulutsa Mlozo Wa Ulendo Wake Waku Bahrain,"Mtsogoleri wa mpingo wa Katolika pa dziko lonse Papa Francisco akuyembekezeka kukacheza m’dziko la Bahrain kumayambiliro a mwezi wa mawa. Malinga ndi malipoti a Vatican Radio, Papa akacheza m’dzikolo atayitanidwa ndi a episkopi a mpingo wa Katolika ndi boma la dzikolo. Mlozo omwe likulu la mpingo wa Katolika pa dziko lonse latulutsa wati Papa Francisco akakhala nawo pa msonkhano wolimbikitsa ubale wabwino pakati pa anthu, Bahrain Forum for Dialogue: East and West for Human Coexistence. Iye akachitanso nkumano ndi akuluakulu a chipembedzo cha chisilamu, mkumano ndi mipingo yonse ya chikhristu ya m’dzikolo, kuyankhula kwa a kazembe oyimira maiko awo, atsogoleri a ndale, atsogoleri a ma bungwe omwe si a boma, kuyankhula kwa a episkopi, ansembe, asisitere, a bulazala, asemino ndi a Katekisiti, mkumano ndi achinyamata a m’dzikolo komanso kuchita Misa. Papa Francisco akhala Papa woyamba kukacheza m’dziko la Bahrain ndipo ulendowu ulipo kuyambira pa 3 mpaka pa 6 November.",https://www.radiomaria.mw/papa-watulutsa-mlozo-wa-ulendo-wake-waku-bahrain/,"October 20, 2022",Izahaki Mwacha
Mwana Wafa Khitchini Itayaka Moto,"Mwana wina wa zaka zitatu wafa moto utatentha khitchini yomwe iye amaseweramo. Malinga ndi wofalitsa nkhani za apolisi ku Mponera m’boma la Dowa, Sergeant Macpatson Msadala, lachiwiri mwanayu Promise Staliko amasewera mu khitchiniyi momwe munali udzu ndipo anatenga moto kulowa nawo mu khitchinimo omwe unagwira udzuwo ndi kutentha khitchini yo. Pamenepa mwanayu analephera kuthawa ndipo anakomoka ndi utsi ndi kupsera momwemo. Achipatala cha Mponera atapima thupilo, apeza kuti mwanayu wafa kaamba ka mabala a moto komanso kubanika. Padakalipano apolisi apempha makolo kuti adzikhala ndi chidwi ndi ana awo pamene akusewera. Promise Staliko amachokera m’mudzi mwa Mtseketana mdera la mfumu yaikulu Dzoole m’boma lomwelo la Dowa.",https://www.radiomaria.mw/mwana-wafa-khitchini-itayaka-moto/,"October 20, 2022",Izahaki Mwacha
Madzi A Ukhondo Ndi Othadiza Pa Chitukuko Cha Dziko – Nduna,"Unduna owona za maboma ang’ono wati maphunziro abwino komanso kukhala ndi madzi a ukhondo kungathandizire kupititsa patsogolo chitukuko cha dziko lino. Daudi: Madzi awa ndi a m’mipopi osati m’mijigo Wachiwiri kwa nduna mu undunawu, mayi Halima Daudi ayankhula izi lachinayi mdera la mfumu yaikulu Chauma m’boma la Dedza pa mwambo wopereka nyumba ziwiri za aphunzitsi pa sukulu ya pulaimale ya Kanyerere komanso kupereka madzi a m’mipope kwa anthu a m’derali. Mayi Daudi ati ndi cholinga cha boma kuwonetsetsa kuti madera onse mdziko muno akulandira zitukuko zosiyanasiyana monga zipinda zophunzilira, nyumba za aphunzitsi komanso madzi a ukhondo. “Kwa Kanyerere ndi kovuta kumapita koma nyumba zimene tamangazi zithandiza kwambiri. Madzi amene tatsekulira lero ndi aukhondo ndipo anthu a kuno ndi osangalala kwambiri chifukwa madzi awa ndi a m’mipopi osati m’mijigo,” anatero mayi Daudi. Poyankhulapo phungu wa derali a Savel Kafwafwa wati kumangidwa kwa nyumba za aphunzitsizi, kuthandiza kupititsa patsogolo maphunziro m’deralo. “Kumeneko aphunzitsi amakhalira kutali kwambiri koma tsopano tamangako nyumba za makono zomwe zatenga ndalama zokwana 56 million kwacha,” anatero a Kafwafwa. Patsikuli wachiwiri kwa ndunayi anatsogolera ntchito yosesa pa msika wa Mayani mdera la mfumu yaikulu Tambala m’boma la Dedza.",https://www.radiomaria.mw/madzi-a-ukhondo-ndi-othadiza-pa-chitukuko-cha-dziko-nduna/,"October 16, 2022",Izahaki Mwacha
Akulu a Dambwe Akagwira ukayidi kwa zaka 14 kaamba kogwililira,"Bwalo loyamba la milandu kwa Santhe m’boma la Kasungu lalamula akuluakulu awiri a dambwe kuti akakhale ku ndende zaka khumi ndi zinayi (14) kaamba kopezeka olakwa pa mlandu wogwlilira amayi awiri a m’deralo. Malinga ndi woyimira boma pa mlanduwu Sub Inspector Ulemu Botha, awiriwa omwe ndi a Ngelezi Kasalika komanso a Chimwemwe Chibwe anapalamula mlanduwu pa 26 September chaka chino ku dambwe la Gulewamkulu m’mudzi mwa Kanyenda pomwe amayi awiriwo anapita ku dambweko ndi cholinga choti alowe Gulewamkulu. Akuluakuluwa akuti analamula amayiwa kuti apereka ndalama yokwana 2 sauzande kwacha ndipo amayiwa atalephera kupereka ndalamayo akuluakuluwa anawauza amayiwa kuti agone nawo kuti alowe guleyo mwaulere. Malinga ndi Sub Inspector Botha, akuluakuluwa anawopseza amayiwa kuti akakana kugona nawo ayiwala msanga zomwe aphunzira ku dambweko ndinso kuti achita misala. Atawonekera ku bwalo la milandu, anthuwa anawukana mlanduwu zomwe zinachititsa kuti boma libweretse mboni zinayi zomwe zinachititsa kuti apezeke wolakwa. Popereka chigamulo chake, First Grade Magistrate Jones Masula anagwirizana ndi woyimira boma pa mlanduwu yemwe anati milandu ya mtunduwu ikuchulukira mderalo ndipo anati wapereka chilango chotere kuti ena atengerepo phunziro. A Ngelezi Kasalika ndi a Chimwemwe Chibwe onse amachokera m’mudzi mwa Kanyenda m’dera la mfumu yaikulu Chidzuma m’boma lomwelo la Kasungu.",https://www.radiomaria.mw/akulu-a-dambwe-akagwira-ukayidi-kwa-zaka-14-kaamba-kogwililira/,"October 16, 2022",Izahaki Mwacha
Papa Walimbikitsa Bungwe la PIFM Likhale Liwu la Osauka,"Mtsogoleri wa mpingo wa Katolika pa dziko lonse Papa Francisco walimbikitsa bungwe la Pontifical Institute for Foreign Missions kuti lipitirize kukhala liwu la anthu osauka. Malinga ndi malipoti a Vatican Radio, Papa wayankhula izi lachinayi ku Vatican pa mkumano wake ndi mamembala a bungweli pano pomwe bungweli likukondwerera kuti lakwanitsa zaka 150 chilikhazikitsireni. Iye wati ndi kofunika kuti bungwelilipitirize kukhala liwu la anthu osauka, anthu ophysinjidwa, anthu omwe salabadiridwa, osaiwala anthu omwe ali m’maiko momwe muli nkhondo za m’gonagona. Pa m’maiko momwe muli nkhondo za mgonagona iye watchula maiko monga Syria, Yemen ndi Myanmar. Papa Francisco wati ndi wokhudzidwanso ndi nkhondo ta m’dziko la Ukraine yomwe ikupitirira kuphetsa ndi kuvulaza anthu ankhaninkhani osalakwa. Iye wati sibwino kuyiwala anthu a m’maiko amenewa komanso kuyiwala nkhondo zimenezi ponena kuti kutero ndi tchimo. Papa Francisco sadayiwale kutsindika za kufunika kwa utumiki mu Mpingo womwe bungwe la Pontifical Institute for Foreign Missions limalimbikitsa kudzera mu magazini yomwe bungweli limasindikiza. Iye watsiriza ndi kudalitsa mamembala a bungweli komanso onse omwe amathandiza ndi kupititsa patsogolo ntchito za bungweli.",https://www.radiomaria.mw/papa-walimbikitsa-bungwe-la-pifm-likhale-liwu-la-osauka/,"October 16, 2022",Izahaki Mwacha
Anthu Anayi Anjatidwa Atapezeka Ndi Nyanga Za Njobvu M’boma La Kasungu,"Apolisi m’boma la Kasungu amanga anthu anayi kaamba kowaganizira kuti apezeka ndi nyanga za njobvu. Malinga ndi wofalitsa nkhani za apolisi m’bomalo, Sub Inspector Joseph Kachikho, anthuwa ndi a Mercy Gerson a zaka 52, Steven Banda a zaka 51, Royned Chirwa a zaka 40 ndi a Bainet Chirwa a zaka 53 ndipo agwidwa lachinayi pa 13 October chaka chino pomwe amatsatsa malondawa kwa anthu pa nsika wina m’mudzi mwa Chiwato m’dera la mfumu yaikulu Kaluluma m’bomalo. Nyanga za njovu zomwe zalandidwazo Potsatira kutsinidwa khutu ndi anthu akufuna kwabwino, ogwira ntchito ku nthambi yowona za nyama zakutchire ya National Parks and Wildlife anawasaka anthuwa ndipo anawapeza ndi nyanga za Njobvu zokwana 16 zomwe ndi zolemera ma kilo gram okwana 58.5 kilograms. Anthuwa akuyembekezereka kukawonekera ku bwalo la milandu komwe akayankhe mlanduwu. A Mercy Gerson amachokera m’mudzi mwa Chinkhande m’dera la mfumu yaikulu Kalumo m’boma la Ntchisi, a Steven Banda ndi a m’mudzi mwa Mzungunika, pomwe a Royned Chirwa ndi a Bainet Chirwa ndi a m’mudzi mwa Chiwato m’dera la mfumu yaikulu Kaluluma m’boma la Kasungu.",https://www.radiomaria.mw/anthu-anayi-anjatidwa-atapezeka-ndi-nyanga-za-njobvu-mboma-la-kasungu/,"October 15, 2022",Izahaki Mwacha
Mpingo wa Katolika Wati Upitiriza Kupereka Maphunziro Apamwamba,"Mpingo wa katolika wati sukulu zake zipitirira kuchita bwino pa nkhani yotukula maphunziro mdziko muno popereka maphunziro a pamwamba. Mkulu woyang’anira ntchito za sukulu za chikatolika ku likulu la mpingowu mdziko munpo ku Episcopal Conference of Malawi (ECM), brother Pascal Mtuwana anena izi pothilirapo ndemanga pa zotsatira za mayeso a form 2 zomwe zawonetsa kuti sukulu za chikatolika zachita bwino kwambiri. Pa za dandaulo loti sukulu zachikatolika sizikupindulira anthu osauka, brother Mtuwana ati anthu akuyenera kuzindikira kuti ndi udindo wa boma kuthandiza ana omwe akulephera kupita msukulu zosiyanasiyana kukapitiriza maphunziro. “Chinsinsi ndi kusunga mwambo pakati pa ophunzira ndi aphunzitsi omwe. Pasakhalenso zachibwana koma kulimbikira sukulu ndi ntchito kuphatikizapo kulimbikitsa chikatolika chathu msukuluzi,” anatero brother Mtuwana. Malinga ndi zotsatirazi, mwa sukulu khumi ndi imodzi zomwe zakhonzetsa ophunzira onse mayeso a fomu 2 ndipo kuli ophunzira ochuluka omwe apeza grade A ndi B pa mayesowa sukulu khumi ndi za mpingo wa Katolika. Sukuluzi ndi za St. Kizito seminary (95%), Likuni boys (87%), Chaminade Marianist Pvt (82%), Ludzi Girls (81%), Nankhunda Seminary (81%), Loyola Jesuit (81%), Marist (79%), Chaminade (76%), Mtendere (74%) komanso Bakhita Pvt (74%).",https://www.radiomaria.mw/mpingo-wa-katolika-wati-upitiriza-kupereka-maphunziro-apamwamba/,"October 15, 2022",Izahaki Mwacha
"Papa Wapempha Aepiskopi Ayike Chidwi Pa Achinyamata, Osauka","Mtsogoleri wa mpingo wa Katolika pa dziko lonse Papa Francisco wapempha a episkopi a m’maiko a ku Asia kuti ayike mtima wawo kwambiri pa achinyamata ndi anthu osauka. Malinga ndi malipoti a Vatican Radio, Papa wayankhula izi mu uthenga wake omwe watumizira a episkopi’wa kudzera mu bungwe lao la Federation of Asian Bishops’ Conferences (FABC) omwe padakali pano akuchita msonkhano wao ku Bangkok m’dziko la Thailand. Iye watsindika za kufunika komvetsera Mzimu Woyera pamene akusinkhasinkha za kufunika kwa ubale wabwino pakati pa anthu, za anthu osauka, achinyamata komanso za kufunika kolimbikitsa kukambirana ngati njira yothetsera kusamvana komwe kumakhalapo. Papa Francisco wati akukumbukira za momwe mpingo wa Katolika udafikira ku maiko a ku Asia komanso wati akukumbukira za ulendo wa Papa Paulo wa nambala 6 Woyera yemwe adakacheza ku deralo m’chaka cha 1970 komwe wati adakapeza kuti deralo pa nthawiyo kudali achinyamata ochuluka, zikhalidwe komanso zipembedzo zosiyana-siyana. Iye wati izi zikutanthauza kuti Mpingo ku deralo ukuyenera kuika maso pa achinyamata, anthu osauka komanso kulimbikitsa kukambirana ndi zikhalidwe komanso zipembedzo zosiyanasiyana. Pochita zimenezi, Papa Francisco wati a episkopi’wa akuyenera kumawunikiridwa ndi Mzimu Woyera. Papa Francisco sadayiwale kukumbutsa a episkopi’wa za kufunika kolimbikitsa akhristu eni ake ndi kuwazindikiritsa kuti mpingo uli m’manja mwawo. Iye watsiriza uthengawu ndi kupereka madalitso ake a upositoli kwa episkopi’wa ndipo wawapempha kuti azimupemphelera. Msonkhano wa a episkopi’wa omwe udayamba pa 12 October ufika ku mapeto pa 30 October.",https://www.radiomaria.mw/papa-wapempha-aepiskopi-ayike-chidwi-pa-achinyamata-osauka/,"October 15, 2022",Izahaki Mwacha
Alangiza A Chitetezo Cha M’madera Apewe Kutengera Malamulo M’manja Mwawo,"Apolisi ku Kanengo, mu mzinda wa Lilongwe, alangiza makomiti a za chitetezo cha m’madera kuti akhale otsatira malamulo komanso kupewa kulanga okha anthu omwe akuganiziridwa kuti apalamula milandu. Mkulu wa polisi ya Kanengo, Inspector Chrissy Tambala wapereka langizoli lachitatu sabata ino pa mkumano wa akuluakulu apolisi ndi makomiti a za chitetezo cha m’madera ozungulira polisi ya Kanengo. Inspector Tambala, wachenjeza makomiti’wa kuti polisi siyidzaikira kumbuyo wina aliyense yemwe adzipita m’makomo ndi kumakachita chipikisheni komanso kulanda katundu woganiziridwa kuti ndi wobedwa mu dzina loti ndi wachitetezo cha ku dera, popeza kuti iyi ndi ntchito ya a polisi. “Anthuwa tawalangizadi kuti apewe kumapita mnyumba za wanthu kumakachita chipikisheni chifukwa imeneyo si ntchito yawo. Anthu atha kuwachita chipongwe choncho akapeza munthu asamumenye, angotidziwitsa ife,” anatero Sub Inspector Ngwira. Ngwira analangizanso anthuwa kuti apewe kulanga okha anthu omwe apalamula milandu yosiyanasiyana ponena kuti kutero kumasokoneza umboni oyendetsera milandu yomwe apalamulayo.",https://www.radiomaria.mw/alangiza-a-chitetezo-cha-mmadera-apewe-kutengera-malamulo-mmanja-mwawo/,"October 15, 2022",Izahaki Mwacha
Boma Likusaka Ndalama Zokonzera Ndondomeko Ya Madzi,"Unduna owona za madzi ndi ukhondo, wati ukusakasaka ndalama zoti upitirizire kupereka madzi aukhondo m’madera osiyanasiyana mdziko muno. Nduna mu undunawu mayi Abida Mia anena izi lolemba ku Liwonde m’boma la Machinga pomwe anapita kukayendera malo oteteza kayendedwe madzi mu mtsinje wa Shire a Kamuzu Barrage. Mia: Tikusaka ndalama Mwazina mayi Mia ayamikira ogwira ntchito pa malowa kaamba ka kudzipereka kwawo powonetsetsa kuti madziwa akusamaliridwa bwino ndipo kuti akuthandiziranso bungwe la EGENCO kumbali yobweretsa mphamvu za magetsi. “Ngati madzi sakupangidwa control ndiye kuti atha kumasefukira kunsi kwa mtsinje wa Shire. Padakalipano tikusaka ndalama kuti aliyense m’Malawi muno akhale ndi madzi a uklhondo,” anatero mayi Mia. Poyankhulapo wapampando wa nthambi ya boma mu undunawu ya Natural Water Resources Authority a James Mambulu ati nthambiyi iwonetsetsa kuti madzi opezeka pamalowa akusamaridwa bwino ndipo kuti sakupereka chiwopsezo chiri chonse kwa anthu. “Tilinso ndi ntchito yowonetsetsa kuti anthu asamawononge madzi mu njira zosiyanasiyana. Padakalipano pali zambiri zolakwika chifukwa panalibe ogwira ntchito koma tsopano tayamba kulemba anthu ntchito,” anatero a Mambulu.",https://www.radiomaria.mw/boma-likusaka-ndalama-zokonzera-ndondomeko-ya-madzi/,"October 13, 2022",Izahaki Mwacha
Papa Atsogolera Chikondwelero cha Zaka 60 za Msonkhano Waukulu Wachiwiri wa Vatican,"Mtsogoleri wa mpingo wa Katolika pa dziko lonse Papa Francisco watsogolera a Katolika pa dziko lonse pochita chikondwerero cha zaka 60 kuchokera pomwe msonkhano wachiwiri wa Vatican udautsekulira. Malinga ndi malipoti a Vatican Radio, chikondwererochi chachitika lachiwiri ndi Misa mu tchalitchi chachikulu cha Saint Peter’s Basilica ku Vatican. Msonkhanowu omwe udayamba m’chaka cha 1962, udatha m’chaka cha 1965. Papa Yohane wa nambala 23 ndi yemwe adautsekulira pa 11 October m’chaka cha 1962 ndipo Papa Paulo wa 6 ndi yemwe adatsekera msonkhanowu pa 8 December m’chaka cha 1965. Mu malaliko ake pa Misa’yi, Papa Francisko wati pofuna kumvetsa m’mene mpingo uliri, akhristu akuyenera kumvetsa za msonkhano wachiwiri wa Vatican ponena kuti pali zambiri zofunika kuti akhristu azidziwe zokhudza Mpingo. Papa Francisco wati cholinga cha msonkhanowu chidali chofuna kuti anthu adziwe kuti mpingo ndi chiyani ndipo cholinga chake ndi chiyani, the nature and mission of the Church m’chingerezi. Iye wati cholinga cha mpingo ndiye kusaka nkhosa zotayika. Papa Francisco watsindikanso za kufunika kwa umodzi mu mpingo. Chimodzi mwa zipatso za msonkhano wachiwiri wa Vatican ndiye kupatsa akhristu umwini wa mpingo kuti mpingo uli m’manja mwawo.",https://www.radiomaria.mw/papa-atsogolera-chikondwelero-cha-zaka-60-za-msonkhano-waukulu-wachiwiri-wa-vatican/,"October 13, 2022",Izahaki Mwacha
Amayi Awiri Anjatidwa Atapezeka ndi Mankhwala Owopsa,"Apolisi mu mzinda wa Lilongwe amanga amayi awiri kaamba kowaganizira kuti apezeka ndi mankhwala owopsa a Ephedrine, popanda chilorezo. Malinga ndi wofalitsa nkhani za apolisi mu mzindawo Inspector Hastings Chigalu, anthuwa ndi a Beatrice Kaunda a zaka 19 a m’mudzi mwa Kande mfumu yaikulu Mankhambera m’boma la Nkhatabay ndi a Sekai Chiwala a zaka 46 a m’mudzi mwa Masaliyele m’dera la mfumu yaikulu Mkanda m’boma la Mchinji. Amayi omwe anjatidwawo Iye wati amayiwa amafuna kutumiza mankhwalawa kwa munthu wina mdziko la Phillipines ndipo anawakutira mu katoni ina yomwe amati muli mesh. “Amayiwa titawafunsa akuti anapatsiridwa katunduyu ndi munthu wina wa nyumba yoyandikana nayo yemwe ndi mzika ya mdziko la Nigeria kuti akamutumizire katunduyu ku Phillipines kudzera ku kamopani ina ya za mtengatenga mu tawuni ya Lilongwe. Ogwira ntchito ku kampaniyi anafunsa chomwe chili mu katoniyi ndipo anthuwa atanena kuti muli mesh zinawadabwitsa ndipo ataphwasula ndi pomwe anapeza mankhwalawa atakutiridwa bwino,” anatero Inspector Chigalu. Pakadali pano mankhwalawa awatumiza ku nthambi yowona za mankhwala m’dziko muno ya Pharmacy Medicine and Regulatory Authority (PMRA). Anthuwa akuwasunga m’chitokosi cha apolisi podikira kuti akawonekere ku bwalo la milandu komwe akayankhe mlandu wopezeka ndi mankwala owopsa popanda chilorezo.",https://www.radiomaria.mw/amayi-awiri-anjatidwa-atapezeka-ndi-mankhwala-owopsa/,"October 13, 2022",Izahaki Mwacha
Papa Wati Ndi Wokhudzidwa Ndi Imfa Ya Anthu Khumi Mdziko La Ireland,"Mtsogoleri wa mpingo wa Katolika pa dziko lonse Papa Francisco wati ndi wa chisoni chachikulu kaamba ka imfa ya anthu khumi m’dziko la Ireland. Malinga ndi malipoti a Catholic News Agency, anthuwa afa m’dera la Donegal potsatira kuphulika kwa gas pa malo ena osungira gas a m’dzikolo. Malo omwe aphulikawo Kudzera mwa mlembi wa mkulu wa likulu la Mpingo wa Katolika, Papa watumiza uthenga wopepesa kwa Ambuye Alan McGuckian omwe ndi episkopi wa ku dera lomwe kwachitika ngoziyi. Mu uthengawu, Papa Francisco wati ndi wachisoni chachikulu kaamba ka imfa ya anthu khumi, anthu ena omwe avulala komanso katundu yemwe wawonongeka ndipo wati kudzera m’mapemphero ali pafupi ndi anthu onse omwe akhudzidwa ndi ngoziyi. Iye wapepesa anamfedwa onse ndipo wati ndi pemphero lake kuti Mulungu awakhudze mwa njira ya padera ndi kuwathunzitsa mtima kaamba kotaya abale awo. Papa Francisco sadayiwale kuyikiza m’mapemphero onse omwe avulala kuti achire mwa msanga komanso onse omwe katundu wawo waonongeka. Iye watsiriza ndi kupereka madalitso ake kwa anthu onse a m’dziko la Ireland. Malinga ndi malipoti mwa anthu khumi omwe afa atatu ndi ana ndipo anthu asanu ndi atatu (8) ndi omwe avulala. Padakali pano apolisi m’dzikolo akufufuza kuti apeze chomwe chachititsa ngoziyi.",https://www.radiomaria.mw/papa-wati-ndi-wokhudzidwa-ndi-imfa-ya-anthu-khumi-mdziko-la-ireland/,"October 12, 2022",Izahaki Mwacha
NFRA Ayilamula Isamutse Chimanga Chake ku ADMARC,"Komiti yowona za ulimi kunyumba ya malamulo mdziko muno yalamula nthambi ya National Food Reserve Agency (NFRA) kuti ichite machawi posamutsa chimanga ku ADMARC. Wapampando wa komitiyi a Sameer Suleman anena izi lachiwiri mu mzinda wa Lilongwe pa mkumano wa komitiyi ndi bungwe la NFRA. Ku mkumanowu kumayembekezekanso kufika akuluakulu aku unduna wa za ulimi komanso akuluakulu a bungwe la ADMARC koma sanafike. A Suleman (kumanzere) kuyankhula pa mkumanowo A Suleman ati ngati nthambi ya NFRA sichotsa msanga chimangachi izi zichititsa kuti a Malawi ambiri adzasowe chakudya kaamba koti m’chitidwe wa katangale kuphatikizapo wozembetsa chimanga ukupitilirabe ku bungwe la ADMARC. “Zomwe zikuchitika ku ADMARC ndi zosakhala bwino ndipo ndi zopha aMalawi chifukwa akuyitseka mosatsata malamulo. Nde tawauza a NFRA kuti akachotse chimanga ku ADMARC chifukwa kwalowa mbava kumeneko,” anatero a Suleman. Poyankhulapo mkulu wa bungwe la National Food Reserve Agency (NFRA) kuno ku Malawi a Brenda Kayongo ati amva za pempholi koma iwo atsutsa zoti anthu ena akumagula chimanga ku ADMARC ndi kumakagulitsa ku bungwe la NFRA. “Chiyambireni kugula chimanga chaka chino tagula ku magulu a alimi nde zinazo ndi zabodza,” anatero mayi Kayongo.",https://www.radiomaria.mw/nfra-ayilamula-isamutse-chimanga-chake-ku-admarc/,"October 12, 2022",Izahaki Mwacha
Papa Akhazikitsa Anthu Awiri Kukhala Oyera,"Mtsogoleri wa mpingo wa Katolika pa dziko lonse Papa Francisco wati pali khate la mitundu yosiyanasiyana m’mitima ya anthu. Malinga ndi malipoti a Vatican Radio, Papa wayankhula izi laMulungu ku likulu la mpingowu ku Vatican pa Misa yomwe adatsogolera pomwenso adakhazikitsa anthu awiri kukhala oyera. Anthu okwana 50 sauzande ndi omwe adasonkhana pa mwambowu. Anthu awiri omwe mpingo wawakhazikitsa kukhala oyera ndi Giovanni Battista Scalabrini yemwe adali episkopi ndi Artemide Zatti. Mu malaliko ake, Papa Francisco adakhazikika pa Uthenga Wabwino wa tsiku laMulungu la 28 mu nyengo ya pa chaka omwe ukufotokoza za anthu khumi akhate omwe Ambuye Yesu adawachiritsa koma ndi munthu m’modzi yekha adakumbukira kuthokoza atalandira machiritso. Iye wati mkhristu aliyense akuyenera kuzindikira khate lomwe lili mu mtima mwake ndi kupempha chifundo komanso machiritso a Mulungu. Papa Francisco wati masiku akalewo nthenda ya khate idali kuwalekanitsa odwalawo ndi abale awo komanso anthu ena onse. Pamenepa iye wati tsankho la mtundu uliwonse silikuyenera kupeza malo mu mpingo wa Katolika ndipo wadzudzula khalidwe la anthu ena mu mpingowu lomadziyesa kuti iwo ndiwofunikira kuposa ena. Papa Francisco wati munthu aliyense akuyenera kupeza malo ake mu Mpingo.",https://www.radiomaria.mw/papa-akhazikitsa-anthu-awiri-kukhala-oyera/,"October 12, 2022",Izahaki Mwacha
President Chakwera Watsekulira Chipatala cha Phalombe,"Mtsogoleri wa dziko lino, Dr. Lazarus Chakwera wati boma lake ndi lodzipereka kuwonetsetsa kuti zitukuko zomwe maboma a m’mbuyomu anayamba, zimalizitsidwe. President Chakwera wayankhula izi lachiwiri pa mwambo wotsekulira chipatala chachikulu cha boma la Phalombe. Chipatalachi chomwe chizikwanitsa kugoneka odwala okwana 265, chamangidwa ndi ndalama zoposa 24.7 million US Dollars ndipo chinayamba kumangidwa mchaka cha 2017 ndi mtsogoleri wakale wa dziko lino Professor Peter Mutharika, ndipo chimayembekezeka kutha pofika m’chaka cha 2019. Chipatala cha boma la Phalombe President Chakwera wati zitukuko zomwe maboma osiyanasiyana amamanga amagwiritsa ntchito ndalama za misonkho ya a Malawi ndipo kupitiliza zitukukozi ndi njira yokhayo yowonetsetsa kuti ndalama za misonkho ya a Malawi zikugwira ntchito moyenera. “Zitukuko zonse zomwe maboma a m’mbuyomu analekezera panjira zimalizidwa kuti anthu alandire zitukuko zowayenera. Pali zitukuko zambiri monga misewu, zipatala ndi sukulu m’maboma a Phalombe, Neno, Chikwawa ndi ena,” anatero Dr. Chakwera. Poyankhulapo wogwirizira mpando wa mfumu yaikulu Kaduya ku Phalombe komanso phungu wa dera lapakati m’boma la Phalombe, a George Million anagwirizana poyamikira boma kaamba komalizitsa ntchito yomanga chipatalachi chomwe ati chithetsa mavuto omwe anthu ofuna thandizo la zachipatala amakumana nawo. Komabe, mfumu yayikulu Kaduya yapempha boma kuti lilumikize chipatala cha Phalombe ku madzi a ma paipi chifukwa madzi omwe alipo pano ndi okumba pansi ndipo ndi osadalirika. Chipatala chachikulu cha m’boma la Phalombe achimanga ndi ndalama zochokera ku mabungwe a Arab Bank for African Development, Saudi Fund for Development ndi gawo lina la ndalama kuchokera ku boma la Malawi.",https://www.radiomaria.mw/president-chakwera-watsekulira-chipatala-cha-phalombe/,"October 12, 2022",Izahaki Mwacha
Akhristu 127 ku Parishi ya Rumphi Alandira Ulimbitso,"Lamulungu pa 9 okotobala chaka chino, ndi tsiku losaiwalika kwa akhristu omwe alandira sakramenti la Ulimbitso m’parishi ya St. Dennis ku Rumphi mu dayosizi ya Mzuzu. Poyankhula pa mwambowu, episikopi wa dayosiziyi, Ambuye John Ryan anati ndi okondwa ndi kuchuluka kwa akhristu omwe alandira sakramenti-li ndipo apempha anthuwa kuti akhale zida zodzetsa mtendere pakati pawo. Ambuye Ryan: Sakramenti la Ulimbitso ndi lofunika kwambiri Iwo anati kulandira sakalamenti la Ulimbitso ndiye kuti akhristuwa alandira Mzimu Woyera yemwe adziwathandiza pamene akutumikira Mulungu mu njira zosiyanasiyana. “Sakramenti la Ulimbitso ndi lofunika kwambiri kwa akhristu achikatolika chifukwa choti limapereka udindo kwa akhristuwa wochitira umboni Yesu Khristu,” anatero Ambuye Ryan. Poyankhulapo m’modzi mwa akhristu omwe alandira sakramenti-li mayi Tereza Mhango ati chisangalalo chawo ndi chosefukira kaamba koti akwaniritsa maloto awo polandira sakramenti-li ndipo alonjeza kuti akhala m’m,odzi mwa akhristu odalirika mu mpingo wa Katolika. Sakalamenti la Ulimbitso ndi limodzi mwa ma sakramenti asanu ndi awiri omwe Ambuye Yesu adapanga ndipo polandira sakramenti-li akhristu amalandira Mzimu Woyera ndi mphatso zake.",https://www.radiomaria.mw/akhristu-127-ku-parishi-ya-rumphi-alandira-ulimbitso/,"October 11, 2022",Izahaki Mwacha
Ma episkopi Adzudzula Boma Kaamba Kokolezera Umphawi,"Maepiskopi a mpingo wa katolika mdziko muno adandaula kaamba ka kukula kwa umphawi omwe anthu mdziko muno akukumana nawo. Maepiskopiwa anena izi kudzera mu kalata yomwe alemba yomwe yafotokoza zina mwa zinthu zotsamwitsa zomwe akuti zikulepheretsa dziko lino kupita patsogolo yomwe yalembedwa pa mutu woti; “Pempho lakuti timvetsetse ndiponso tikhudzidwe ndi madandaulo akulira kwa aMalawi osauka.” Tsamba loyamba la kalatayo Iwo atinso ndi okhumudwa kwambiri kuti umphawi ukukulirakulirabe pakati pa anthu mdziko muno pamene boma likulephera kukwaniritsa malonjezo ake. “Ngakhale dziko lino likukumana ndi mavuto osiyanasiyana monga ngozi zogwa mwadzidzidzi, nthenda ya COVID-19, nkhondo yaku Ukraine ndi zina, boma likanatha kuchita bwino pa zinthu zina potsata ndondomeko zowonetsetsa kuti umoyo wa anthu ukuyenda bwino,” yatero kalatayo. Maepiskopiwa ati kuchepa mphamvu kwa ndalama ya Kwacha, kukwera kwa mitengo ya chakudya, kusowa kwa ntchito, kusowa kwa mafuta a galimoto, kusowa kwa ndalama zakunja komanso kusowa kwa ndondomeko zotetezera anthu ogula, ndi zina mwa zizindikiro zoti zinthu mdziko muno sizikuyenda bwino ndipo boma la Tonse Alliance lalephera kutumikira a Malawi monga lidalonjezera. Kalatayi yadandaula za kusowa kwa mgwirizano pakati pa nthambi za boma zosiyanasiyana zolimbana ndi katangale ndi ziphuphu komanso kuchedwa kwa milandu ya katangale yokhudza anthu akuluakulu m’boma. Padakakalipano m’mene ndondomeko ya zipangizo za ulimi zotsika mtengo iyendera chaka chino siyinadziwike ndipo maepiskopiwa ati izi ndi zomvetsa chisoni poganizira kuti nyengo yamvula yayandikira ndipo zimenezi zili ndi kuthekera kodzetsa njala ya dzaoneni. Mwazina maepiskopi a mpingo wa katolikawa, adzudzulanso momwe boma la Tonse Alliance likuyendera ponena kuti mwachuluka miseche, mikangano ndi mpikisano wapansipansi pofuna kutchuka komanso kukonderana. Iwo ati kusowa kwa mgwirizano pa zipani zomwe zili mu mgwirizano wa Tonse kukukhudza anthu osauka ndi amphawi ati kaamba koti zipanizi zili kalikiliki kulimbana m’malo momaganizira zosowa za anthu ndi chitukuko cha dziko lino. Padakalipano boma silinayankepo kanthu pa nkhaniyi kaamba koti mneneri wa boma a Gospel Kazako sanayankhe lamya yawo kuti ayankhulepo pa nkhaniyi.",https://www.radiomaria.mw/ma-episkopi-adzudzula-boma-kaamba-kokolezera-umphawi/,"October 11, 2022",Izahaki Mwacha
Papa Wachita Mkumano Ndi Alangizi A Sukulu Za Chikatolika ku Switzerland,"Mtsogoleri wa mpingo wa Katolika pa dziko lonse Papa Francisco wachita mkumano ndi alangizi a chi Katolika m’sukulu za m’dziko la Switzerland. Malinga ndi malipoti a Vatican Radio, mkumanowu wachitikira ku likulu la mpingo ku Vatican.  Iye wayamikira ntchito yotamandika yomwe alangizi a chi Katolika (Catholic chaplains) m’sukulu za m’dziko la Switzerland akugwira ndipo wati ulangizi wawo ndi wofunika kwambiri. Papa wawapempha kuti azigwira ntchito yawo molumikizana ndi akhristu a mipingo ina pofuna kupititsa patsogolo ntchito yosula achinyamatawa komanso ngati njira yopititsira patsogolo ubale wabwino pakati pa mipingo ya chikhristu. Iye wati akuzindikira kuti ntchito ya ulangizi kwa achinyamata ndi yovuta komabe wati ngakhale izi zili chomwechi, ntchitoyi ndi yobweretsa chimwemwe maka powaona achinyamatawa akukula ndi kumakhala anthu odalirika. Iye watsindika za kufunika kokhala pafupi ndi achinyamatawa, pomawamvetsera ndi kuwalondolera kuti amudziwe Mulungu. Papa Francisco wamaliza ndi kuthokoza alangiziwa poganiza kuti abwere ku Vatican ndipo wawafunira zabwino zonse pa ntchito yawo.",https://www.radiomaria.mw/papa-wachita-mkumano-ndi-alangizi-a-sukulu-za-chikatolika-ku-switzerland/,"October 11, 2022",Izahaki Mwacha
Woyera wa lero,Mwayi Pindani lero  pa 10 October akutipatsira  Dainel Comboni woyera yemwe akutiphunzitsa kukhala anthu akhama pofalitsa mnthenga woyera Podcast: Play in new window | Download,https://www.radiomaria.mw/woyera-wa-lero/,"October 10, 2022",Izahaki Mwacha
Papa Wati Ndi Wokhudzidwa Ndi Imfa Ya Anthu 34 Ku Thailand,"Mtsogoleri wa mpingo wa Katolika pa dziko lonse Papa Francisco wati ndi wa chisoni chachikulu kaamba ka imfa ya anthu 34 omwe aphedwa pa sukulu ina m’dziko la Thailand. Malinga ndi malipoti a Vatican Radio, Papa wayankhula izi mu uthenga wake wopepesa potsatira imfa’yi. Matupi a ena mwa anthu ophedwawo Munthu wina yemwe apolisi a m’dziko la Thailand ati adali wapolisi, lachinayi pa 6 October adapita pa sukulu ina ya ana aang’ono kwambiri yopezeka mu mzinda waukulu wa dzikolo wa Bangkok atanyamula mfuti komanso mpeni, ndi kupha anthu 34 ndipo mwa anthuwa 23 ndi ana. Malipoti akuti munthu wa upanduyu atafika kunyumba kwake, adaphanso mkazi wake ndi mwana wake womupeza asadadziombere yekha. Apolisi afotokoza kuti munthuyu yemwe ndi wa zaka 34 amazengedwa mlandu wina wogwiritsa ntchito mankhwala ozunguza bongo. Iwo ati kwa nthawi yaitali tsopano za upandu ngati izi sizidachitikepo mu mbiri ya dzikolo. Potsatira nkhani yomvetsa chisoniyi, Papa Francisco watumiza uthenga wake wopepesa. Iye watumiza uthengawu kudzera mwa mlembi wa mkulu wa likulu la mpingo wa Katolika, Vatican Secretary of State Cardinal Pietro Parolin. Papa Francisco wati ndi wa chisoni chachikulu kaamba ka imfa ya anthu ochuluka chotere. Iye wapepesa anamfedwa onse ndipo watsimikiza za mapemphero ake kwa anamfedwawa ndi ena onse omwe akhudzidwa ndi imfayi mu njira zosiyana-siyana. Papa watsiriza ndi kunena kuti ndi pemphero lake kuti pa nthawi yovutayi anamfedwa onse athe kupeza chilimbikitso kuchokera kwa anthu akufuna kwabwino.",https://www.radiomaria.mw/papa-wati-ndi-wokhudzidwa-ndi-imfa-ya-anthu-34-ku-thailand/,"October 10, 2022",Izahaki Mwacha
Msonkhano wa WUCWO Uli Mkati M’dziko la Greece,"Nsonkhano wa nthumwi za gulu la amayi achikatolika pa dziko lonse la World Union Catholic Women, ukuchitika m’dziko la Greece. Malinga ndi m’modzi mwa nthumwizi, mayi Catherine Nyangulu, omwe ndi ochokera kuno ku Malawi mu dayosizi ya Mzuzu, nsonkhanowu wayamba lachinayi pa 6 October 2022 ndipo utha lamulungu pa 9 October 2022. Amayi a WUCWO kuchita msonkhano wawo Mayi Nyangulu ati nthumwizi zikuwunika mfundo zinayi zomwe bungweli linapereka kwa amai akatolika pa dziko lonse mu m’chaka cha 2019. Iwo ati mwa zina ku nsonkhanowu kusankhidwa ena mwa maudindo a atsogoleri a bungweli. “Ku msonkhano wathu m’chaka cha 2019 omwe unachitikira m’dziko la Senegal, tinawunikira zinthu zinayi zomwe amai akatolika tikuyenera kumazichita makamaka tinamuyang’ana kwambiri mmayi yemwe akuvutika kwambiri komanso anthu okalamba, ana osayiwala za chilengedwe,” anatero mayi Nyangulu Msonkhanowu ukuyembekezeka kupindulira kwambiri amayi akatolika m’dziko muno pamenenso akuyembekezeka kukhala ndi ulendo woyera wopita m’dziko la Italy.",https://www.radiomaria.mw/msonkhano-wa-wucwo-uli-mkati-mdziko-la-greece/,"October 8, 2022",Izahaki Mwacha
Atolankhani Athandiza Anthu Odwala Khate,"Atolankhani pansi pa bungwe lothana ndi matenda a chifuwa chachikulu cha Tuberculosis (TB) komanso Khate la National TB and Leprosy Elimination, apereka katundu osiyanasiyana wa ndalama zosachepera 500 sauzande kwacha ku mudzi wa anthu odwala nthenda ya Khate ku Utale 2 m’boma la Balaka. Sonani (wavala malaya akuda) kupereka katunduyo kwa m’modzi mwa anthuwo M’modzi mwa atolankhaniwa Doreen Sonani wati ganizo lothandiza ku malowa linadza potsatira kuwona mavuto omwe anthu odwala nthendayi akukumana nawo mdziko muno. Iye anati anthuwa amakumana ndi mavuto osiyanasiyana pa moyo wawo kaamba ka nthenda yawo. “Kupatula kugwira ntchito yathu yolemba nkhani, tinaganiza zoti tizagwireko ntchito ya chifundo yothandiza anzathu amene akudwala nthenda ya Khate amene akupezeka kuno ku Utale chifukwa tuikudziwa kuti anthu amenewa akukumana ndi mavuto ochuluka,” anatero Sonani. Poyankhulapo m’modzi mwa odwala nthenda ya Khate a Tobias Mofolo wayamikira atolankhaniwa kaamba kowathandiza ndi katundu kuwonjezera pa ntchito yomwe amagwira yomemeza ena kudzathandiza pa malowa. Pakadali pano, bambo mfumu wa Parish ya Utale 2 yomwe imayang’anira malowa, bambo Samuel Malamulo apempha thandizo la mayendedwe omwe angathandize oyang’anira malowa kumatengera odwala ku chipatala chachikulu pomwe pasowekera kutero.",https://www.radiomaria.mw/atolankhani-athandiza-anthu-odwala-khate/,"October 8, 2022",Izahaki Mwacha
Papa Wati Aliyense Amayitanidwa Kukhala Woyera,"Mtsogoleri wa mpingo wa Katolika pa dziko lonse Papa Francisco wati munthu aliyense amayitanidwa ndi Mulungu kuti akhale woyera. Malinga ndi malipoti a Vatican Radio, Papa wayankhula izi ku likulu la mpingo ku Vatican pa mkumano wake ndi nthumwi za ku msonkhano womwe wakonzedwa ndi bungwe lomwe limawona za anthu oyera mu Mpingo. Kukhala anthu oyera m’masiku ano, Holiness Today ndi mutu wa msonkhanowu. Iye wati ngakhale kuti mpingo uli ndi anthu ambiri omwe adatchulidwa kuti ndi oyera, anthu akuyenera kuzindikira kuti palinso anthu ena ambiri oyera omwe mpingo sudawatchulebe mpaka lero kuti ndi oyera. Papa Francisco wati anthu oyera mu mpingo ndi zitsanzo zosilirika ndipo za mtengo wa patali za moyo wa chikhristu. Iye wati pamene mpingo umatchula munthu kuti ndi woyera umafuna kuzindikiritsa ndi kuphunzitsa akhristu ankhaninkhani kuti ndi zotheka kukhala mkhristu weniweni ndipo pa nthawi yomweyo Mpingo umafuna kuti anthu oyerawa akhale nyale kwa akhristu ena onse kuti naonso potsatira moyo wokoma wa anthu oyerawa athe kukhala anthu oyera. Papa Francisco wamaliza ndi kunena kuti ndi chikhulupiriro chake kuti msonkhanowu uthandiza kuonanso zizindikiro za moyo wa anthu oyera m’masiku ano a makono.",https://www.radiomaria.mw/papa-wati-aliyense-amayitanidwa-kukhala-woyera/,"October 8, 2022",Izahaki Mwacha
Papa Akacheza mdziko la Bahrain Mwezi wa Mawa,"Mtsogoleri wa mpingo wa Katolika pa dziko lonse Papa Francisco akuyembekezeka kukacheza m’dziko la Bahrain kumayambiliro a mwezi wa mawa. Ofesi yofalitsa nkhani ku Vatican, yatsimikiza za ulendowu omwe ukhalepo kuyambira pa 3 mpaka pa 6 November.  Likulu la mpingo wa Katolika pa dziko lonse lati Papa Francisco akacheza m’dzikolo atavomera pempho la a episkopi a mpingo wa Katolika komanso boma la dzikolo. Mlozo omwe likulu la mpingo wa Katolika pa dziko lonse latulutsa wati Papa akakhala nawo pa msonkhano wolimbikitsa ubale wabwino pakati pa anthu, Bahrain Forum for Dialogue: East and West for Human Coexistence. Koma si pokhapo, iye akachita mkumano ndi akuluakulu a chipembedzo cha chisilamu, nkumano ndi mipingo yonse ya chikhristu ya m’dzikolo, kuyankhula kwa a kazembe oyimira maiko awo, atsogoleri a ndale, atsogoleri a mabungwe omwe si a boma, kuyankhula kwa a episkopi, ansembe, asisitere, a bulazala, asemino ndi a Katekisiti, mkumano ndi achinyamata a m’dzikolo komanso kuchita Misa. Papa Francisco akhala Papa woyamba kukacheza m’dziko la Bahrain.",https://www.radiomaria.mw/papa-akacheza-mdziko-la-bahrain-mwezi-wa-mawa/,"October 8, 2022",Izahaki Mwacha
Boma Litumiza Alenje M’madera Osautsidwa ndi Nyama Zotetezedwa,"Unduna wa zokopa alendo, chikhalidwe ndi nyama zakutchire walamula kuti madera onse omwe ali pafupi ndi nkhalango yotetezedwa ya Kasungu, mukhale alenje a boma pofuna kuteteza mbewu ndi miyoyo ya anthu a m’maderawa. Nduna mu undunawu Dr. Micheal Usi anena izi lachitatu m’dera la Sub T/A Nthunduwala m’boma la Kasungu pomwe amayendera ndi kupepesa maliro ku mabanja a anthu omwe anaphedwa ndi njobvu mderalo Dr. Usi: Posachedwapa ntchito yomanga mpanda iyambika Iwo ati posachedwapa ntchito yomanga mpanda wa nyesi ya magetsi iyambika mozungulira madera onse komwe nyamazi zikusautsa ndipo atsimikizira anthu a m’deralo komwe nyama zakhala zikuwononga madimba, mbewu ndi ziweto zawo kuti boma liwathandiza powapatsa thandizo la chakudya. Pomaliza ndunayi yati kuponyedwa kwa asilikali a nkhalangowa m’maderawa kuchepetsa nkhawa ya anthu komabe alangiza anthuwo kuti adzikhala tcheru kaamba koti nyama zosiyanasiyana zikhala zikubwera kuchokera nkhalango zosiyanasiyana m’dziko muno. “Pali chikonzero choti posachedwapa ntchito yomanga mpanda iyambika ndipo kuti mpandawo ukatha kumangidwa, nyama zina monga mikango, akambuku ndi zina zochuluka zikhala zikubweretsedwanso mu nkhalango ya Kasungu National Park,” anatero a Usi. Poyankhulapo mfumu yaikulu Nthunduwala anathokoza ndunayi pofika ku deralo kudzawalimbikitsa ndi kupepesa mabanja okhudzidwa omwe anataya achibale awo pamene anaphedwa ndi njobvu. M’modzi mwa anamfedwa a Josophat Chikwawa Chirwa anati imfa ya m’bale wawo yawasiya m’mavuto aakulu kaamba koti malemuwa anasiya ana omwe akufunika thandizo pa moyo wawo wa tsiku ndi tsiku. Pa 16 September chaka chino, njobvu zolusa zomwe zinathawa mu nkhalangoyi zinapha anthu awiri m’maderawa. Izi zikuchitika pangodutsa miyezi iwiri nthambiyi itasamutsa nyama zoposa 600 kuchoka ku malo otetezedwa a Liwonde kupita nazo ku Kasungu National Park.",https://www.radiomaria.mw/boma-litumiza-alenje-mmadera-osautsidwa-ndi-nyama-zotetezedwa/,"October 7, 2022",Izahaki Mwacha
Papa Wati Mapemphero Amapatsa Ufulu,"Mtsogoleri wa mpingo wa Katolika pa dziko lonse Papa Francisco wati mapemphero komanso kuzindikira chomwe munthu ali, zimathandiza akhristu kukhala afulu. Malinga ndi malipoti a Vatican Radio, Papa Francisco wayankhula izi lachitatu ku likulu la mpingo ku Vatican pamene akupitirizabe kuphunzitsa anthu za kufunika kosinkhasinkha ndi kuchita ziganizo zolondola. Papa wati mkhristu aliyense angathe kudziwa chomwe ali ngati apeza nthawi yomasinkhasinkha. Iye wati kawiri-kawiri anthu amavutika kuchita ziganizo zolondola kaamba koti sadzidziwa iwo eni. Papa Francisco wati kulephera kupemphera bwino komanso kulephera kuchita ziganizo zolondola ndi zotsatira za kusadzidziwa umo m’mene munthu uliri. Iye wafotokoza kuti monga m’mene munthu amasowekera kuti adziwe nambala ya chinsinsi kuti athe kuchita zinthu pa makina a kompyuta ndi kosowekeranso kudziwa zinsinsi zodzamitsira moyo wa uzimu. Ndipo chimodzi mwa zinsinsi za moyo wa uzimu ndiye kudzidziwa iwe mwini m’mene uliri.",https://www.radiomaria.mw/papa-wati-mapemphero-amapatsa-ufulu/,"October 7, 2022",Izahaki Mwacha
Papa Watsindika Za Mpingo Wochitira Zinthu Limodzi,"Mtsogoleri wa mpingo wa Katolika pa dziko lonse Papa Francisco watsindika za kufunika kokhala ndi mpingo wochitira zinthu limodzi. Malinga ndi malipoti a Vatican Radio, Papa wayankhula izi posinkhasinkha cholinga cha mapemphero ake a mwezi uno wa October. Iye wati ndi pemphero lake kuti mpingo ukhale wokhulupirika, wopanda mantha polalika Uthenga wa Chipulumutso, wogwirizana, wokonzeka kulandira munthu aliyense ndipo woyendera limodzi. Kudzera mu uthenga wa pa kanema, Papa Francisco wafotokoza tanthauzo la liwu loti Sinodi lomwe wati ndi lochokera ku chiyankhulo cha chi Giriki kutanthauza kuyendera limodzi. Iye wafotokoza kuti ndi cholinga cha Mulungu kuti mpingo mu nyengo ino ya makono udziwonetsa umodzi wake poyendera limodzi. Pamenepa Papa Francisco wati mpingo ungathe kumayendera limodzi ngati utamamvetsera ndipo pa nthawi yomweyo ngati mpingowo ukhala wokonzeka kutsekula zitseko kwa awo omwe adakali kunja kwa mpingo. Iye wachenjeza kuti anthu akuyenera kusiyanitsa Sinodi ndi momwe zinthu zimakhalira mu nyumba ya malamulo. Papa Francisco wafotokoza kuti Sinodi siikutanthauza kuchita kafukufuku koma m’malo mwake Sinodi ndi nthawi yomvetsera zomwe Mzimu Woyera afuna kuti zichitike. Iye waonjezeranso Sinodi ndi nthawi yopemphera kaamba koti popanda kupemphera palibe Sinodi.",https://www.radiomaria.mw/papa-watsindika-za-mpingo-wochitira-zinthu-limodzi/,"October 7, 2022",Izahaki Mwacha
"Anjatidwa Kaamba Kopezeka Ndi Mfuti, Zipolopolo","Apolisi m’boma la Chiradzulu, amanga bambo wina yemwe dzina lake ndi Prince Bwanali, wa zaka 28 kaamba kopezeka ndi mfuti ya F92 komanso zipolopolo, opanda zikalata zoyenera. Bwanali atanyamula mfuti ndi zipolopolo Malinga ndi wofalitsa nkhani ku polisi ya Chiradzulu, Innocent Moses, lolemba sabata ino, apolisi a pansewu omwe amachita chipikisheni anayimitsa njinga yamoto yomwe Prince ndi anzake ena anakwera ndipo anawona mfuti ili mu lamba wake. Atamufunsa bwino za mfutiyo, iye analephera kuwonetsa mapepala a mfutiyo, ndipo apo anamumanga ndi kukamusiya mchitolokosi. Bamboyu akuyembekezeka kukawonekera ku bwalo la milandu posachedwapa kuti akayankhe mulandu wopezeka ndi mfuti yopanda chilorezo. Prince Bwanali, amachokera m’mudzi wa Nkonde, m’dera la mfumu yaikulu Kadewere m’boma la Chiradzulu.",https://www.radiomaria.mw/anjatidwa-kaamba-kopezeka-ndi-mfuti-zipolopolo/,"October 6, 2022",Izahaki Mwacha
Papa Achita Zokambirana ndi Mkulu wa Kampani Yopanga Lamya,"Mtsogoleri wa mpingo wa Katolika pa dziko lonse Papa Francisco wachita zokambirana ndi mkulu wa kampani yopanga lamya za m’manja ya Apple, a Tim Cook. Papa kukambirana ndi Cook Malinga ndi malipoti a Vatican Radio, awiriwa achita zokambirana zao m’kachipinda komata kunyumba ya Vatican Apostolic Palace. Cook adafika m’dziko la Italy pa 28 September kugwira ntchito zosiyana-siyana monga kukhazikitsa sukulu ya pamwamba yotchedwa Apple Developer Academy komanso walandira degree ya ulemu, honorary degree ku sukulu ya ukachenjede yodziwika kuti University of Naples Federico II. M’mbuyomu Papa Francisco wachita zokambirana ndi akuluakulu a ma company odziwika bwino monga mkulu wa company ya Tesla ndi SpaceX, Elon Musk, Eric Schmidt yemwe adali mkulu wa company ya Google osaiwala muyambitsi wa Facebook, Mark Zuckerberg. Papa Francisco wakhala akunena kuti zipangizo za makono zikuyenera kutumikira anthu osati anthu kutumikira zinthuzi.",https://www.radiomaria.mw/papa-achita-zokambirana-ndi-mkulu-wa-kampani-yopanga-lamya/,"October 6, 2022",Izahaki Mwacha
Kuyenda ndi Mofolo Woyera,Program ya kuyenda ndi Mofolo Woyera yomwe ikufotokoza zimene Mofolo Woyera anaphunzitsa kudzera mu kalata yomwe analembera a chipani chake ndipo akupanga ndi bambo Joseph Kimu Podcast: Play in new window | Download,https://www.radiomaria.mw/kuyenda-ndi-mofolo-woyera/,"October 5, 2022",Izahaki Mwacha
Mpingo Ndi Anthu,Program yoyamba  ya  Mpingo ndi Anthu yomwe ikufotokoza cholinga cha programyi  ndipo akupanga  ndi Bambo Medric Mlava. Podcast: Play in new window | Download,https://www.radiomaria.mw/mpingo-ndi-anthu/,"October 5, 2022",Izahaki Mwacha
ECM Yapempha Akhristu Achilimike Pofalitsa Mthenga Wabwino,"Akhristu mdziko muno awapempha kuti achilimike pa ntchito yawo yofalitsa Mthenga Wabwino posatengera mavuto osiyanasiyana omwe akukumana nawo pa moyo wawo wa tsiku nditsiku. Bishop Stima: Mwezi wa Chibalalitso ndi ofunikira kwambiri Wachiwiri kwa wapampando wa bungwe la maepiskopi a mpingo wa katolika mdziko muno Ambuye Montfort Stima ndi omwe anena izi lachiwiri pa msonkhano wa atolankhani omwe unachitikira mu mzinda wa Lilongwe. Ambuye Stima ati ngakhale kuti dziko lapansi kuphatikizapo dziko la Malawi likukumana ndi mavuto osiyanasiyana, koma ati Akhristu akuyenera kulimbika pa ntchito yawo yofalitsa Mthenga Wabwino. “Mwezi wa Chibalalitso ndi ofunikira kwambiri. Mkhristu aliyense awonetsetse kuti ali ndi udindo wothandiza pofalitsa mthenga wa Mulungu kuti ena amudziwe Yesu,” anatero Ambuye Stima. Zina mwa zinthu zomwe zimachitika mu mwezi wa October ndi monga kupemphelera ntchito zofalitsa Mthenga Wabwino pa dziko lonse, kuphunzitsa za kufunika kotumikira ena komanso kusonkhetsa ndalama zomwezimagwiritsidwa ntchito polalika Mthenga Wabwino.",https://www.radiomaria.mw/ecm-yapempha-akhristu-achilimike-pofalitsa-mthenga-wabwino/,"September 27, 2022",Izahaki Mwacha
Papa Apempha Achinyamata Kutumikira Modzipereka,"M’mawu ake kwa achinyamata 1, 000 a bungwe la Shalom mu Hall ya Papa Paulo wa 6 ku Vatican, Papa Francisco wawalimbikitsa kutumikira Mulungu mosacheuka ndi modziyiwala. Iye wati ndi kofunika kuti apeze njira za tsopano zopititsira patsogolo bungweli lomwe cholinga chake ndikuti achinyamata azitumikira achinyamata anzawo. Koma si pokhapo, Papa Francisco watsindika za kufunika koti achinyamatawa azimvetsera Mzimu Woyera ndi zomwe Mpingo umaphunzitsa. Iye wati ndi Mzimu Woyera yemwe amawongolera Mpingo ndi kupititsa patsogolo ntchito za Mpingo. Bungwe la Shalom Catholic Community lidayamba m’chaka cha 1982 m’dziko la Brazil ndi cholinga chofuna kulimbikitsa achinyamata kukhala zida zobweretsa kusintha komanso kukhala zida zodzetsa mtendere potengera chitsanzo cha Yesu Khristu. Bungweli padakali pano likupezeka m’maiko 33.",https://www.radiomaria.mw/papa-apempha-achinyamata-kutumikira-modzipereka/,"September 27, 2022",Izahaki Mwacha
Bishop Stima Asankha Bambo Mambo Kukhala Vicar General,"Episkopi wa dayosizi ya Mangochi, Ambuye Montfort Stima asankha bambo Davie Mambo kukhala Vicar General wa dayosiziyo. Malinga ndi chikalata chomwe episkopi wa dayosizi ya Mangochi Ambuye Montfort Stima alemba, iwo asankha bambo Mambo pa udindowu kulowa m’malo mwa bambo Frank Chingale omwe akupita kukapitiriza maphunziro a Philosophy ku Arrupe Jesuit University mdziko la Zimbabwe. Vicar General watsopano wa dayosizi ya Mangochi Bambo Mambo analowa unsembe pa 25 September, 2004 ndipo pamene akusankhidwa pa udindowu anali akutumikira ngati bambo mfumu wa parishi ya Namalaka mu dayosiziyo. Poyankhulapo pa nkhaniyi bambo Mambo athokoza Mulungu kaamba kosankhidwa pa udindowu ndipo apempha akhristu mu dayosisiyi kuti awapemphelere kuti atumikire bwino pa udindowu. “Ndikuthokoza Mulungu pa zimene wandichitira. Udindo uliwonse umakhala ndi zoyenera kuti ukwaniritse ndiye monga ndakhala ndikugwilira ntchito m’mbuyomu ndipitiriza kugwira ntchito modzipereka. Chimene ndingapemphe ndi mapemphero kwa akhristu a dayosizi ya Mangochi kuti tithe kukwaniritsa zomwe Mulungu watisankhira pa udindowu,” anatero bambo Mambo. Ambuye Stima asankhanso alangizi awo atsopano omwe ndi bambo Medrick Chimbwanya, bambo Menas Mukaka, bambo George Nyanga, bambo Danasio Malajira, bambo Tito Bayani komanso bambo Isaac Mpokwe. Episkopiyu wasankhanso maudindo ena monga mlembi wa episkopi yemwe tsopano ndi bambo Medrick Mlava, bambo Steven Namame asankhidwa kukhala mkulu owona za chiyitanidwe, bambo Steven Kamanga kukhala mkulu owona za ma katekisti, bambo Paul Kumwenda kukhala mkulu owona za baibulo mu dayosiziyo ndipo episkopiyu wasankhanso bambo Frank John Chiwaula omwe adzodzedwa unsembe pa 13 August chaka chino, kukhala mlembi wa zofalitsa mauthenga mu dayosiziyo.",https://www.radiomaria.mw/bishop-stima-asankha-bambo-mambo-kukhala-vicar-general/,"September 22, 2022",Izahaki Mwacha
PMS Slovakia Yakhutira Ndi Ntchito Za PMS ku Malawi,"Bungwe lowona ntchito za mabungwe a Utumiki wa a Papa la Pontifical Mission Societies (PMS) mdziko la Slovakia layamikira momwe bungwe la PMS mdziko muno likugwilira ntchito zake zotukula miyoyo ya akhristu mu njira zosiyanasiyana. Mkulu wa bungwe la PMS mdziko la Slovakia bambo Ivan Knaze ndi omwe anena kwa atolankhani lachinayi mu nzinda wa Lilongwe pambuyo poyendera ntchito zomwe bungwe la PMS mdziko muno likugwira mu dayosizi ya Dedza. Akuluakulu a bungwe la PMS mdziko la Slovakia anafika mdziko muno loweruka pa 19 September ndipo mwazina iwo ayendera chipatala cha mpingo wa katolika cha Nzama, Dedza Parish komanso ntchito yomanga tchalitchi latsopano la parish ya Dedza ndi zina zambiri. Alendo a PMS ku Slovakia atafika mdziko muno ndi aMalawi ena Iwo ati ndi okhutira ndi momwe mpingo wa katolika muno ukugwiritsira ntchito bwino thandizo la ndalama zomwe umalandira kuchokera ku Slovakia potukula miyoyo ya ana. “Tayendera ntchito zambiri zomwe zikutukula miyoyo ya ana ndipo takhutira ndi momwe ntchitozi zikuyendera. Koma tawona kuti pakufunika tithandize ku mbali ya maphunziro chifukwa sukulu zambiri zilibe zipinda zabwino zophunzilira,” anatero bambo Ivan. Poyankhulapo mkulu wa bungwe la PMS kuno ku Malawi bambo Vincent Mwakhwawa ati mwazina alendowa awonanso kufunikira kotukula magawo ena komanso kuwunikira bwino mavuto omwe akhristu mdziko muno akukumana nawo. “Ndine okondwa kuti awona kuti ndalama zomwe amapereka zikugwiradi ntchito. Komabe iwo amva chisoni ndi mavuto amene alipo powona kuti akhristu ambiri ndi ovutika ndipo atilimbikitsa kuti tizithandizana ngati ana a banja limodzi,” anatero bambo Mwakhwawa.",https://www.radiomaria.mw/pms-slovakia-yakhutira-ndi-ntchito-za-pms-ku-malawi/,"September 22, 2022",Izahaki Mwacha
Papa Apita Mu Tauni Ya Asisi Loweruka Likudzali,"Mtsogoleri wa mpingo wa katolika pa dziko lonse Papa Francisco loweruka likudzali akuyembekezeka kupita mtauni ya Assisi m’dziko la Italy. Malinga ndi malipoti a Vatican Radio, Papa apita mtauni’yi kukakhala nawo pa msonkhano wa achinyamata wokambirana nkhani za chuma. Msonkhanowu omwe ndi wa masiku atatu ndipo ukudziwika kuti The Economy of Francisco ubweretsa pamodzi achinyamata ochokera m’maiko 100. Awa ndi achinyamata omwe akuchita mabizinesi osiyanasiyana komanso omwe chidwi chawo chili pa nkhani za chuma. Nthumwi ku msonkhanowu mwazina zikakambirana ndondomeko zomwe maiko angamatsate poyendetsa nkhani za chuma ndi cholinga chofuna kuti chuma chizifikira anthu onse osati kagulu ka anthu ochepa. Achinyamatawa akhala akugwira ntchito kwa zaka ziwiri ndipo aka kakhala koyamba kuti akumane pa maso ndi pa maso ndi kukambirana nkhani za chuma mowunikiridwa ndi moyo wa Francisco Woyera wa ku Assisi. Poyankhulapo pa za msonkhanowu, Archbishop Domenico Sorrentino wa ku Assisi m’dziko la Italy wati ndi zomvetsa chisoni kuti ndi anthu ochepa omwe ali a mponda matiki pamene anthu ochuluka ali mu umphawi wadzaoneni.",https://www.radiomaria.mw/papa-apita-mu-tauni-ya-asisi-loweruka-likudzali/,"September 22, 2022",Izahaki Mwacha
Papa Akufuna Mfundo Za Ku Msonkhano Wa Zipembezo Zonse Zikwaniritsidwe,"Mtsogoleri wa mpingo wa katolika pa dziko lonse Papa Francisco wati ndi pemphero lake kuti mfundo zomwe msonkhano wa atsogoleri a zipembedzo zosiyanasiyana za dziko la pansi udamanga, zikwaniritsidwe. Malinga ndi malipoti a Vatican Radio, Papa wayankhula izi lachitatu kwa anthu omwe adasonkhana pa bwalo la Saint Peter’s Square pamene amafotokoza za ulendo wake wokacheza m’dziko la Kazakhstan. Ulendowu omwe udali wa nambala 38 kunja kwa dziko la Italy chikhalireni pa mpando wa u Papa, iye adakachita nawo msonkhano wa atsogoleri a zipembedzo zosiyanasiyana za dziko lonse la pansi, the 7th Congress of Leaders of World and Traditional Religions. Papa Francisco wati adapita m’dziko la Kazakhstan ndi cholinga chofuna kukalimbikitsa nthumwi ku msonkhanowo za kufunika kwa mtendere pa dziko la pansi komanso za kufunika kozindikiritsa maiko kuipa kwa m’chitidwe wogwiritsa ntchito zida zowopysa za nyukiliya. Iye wati ndi pemphero lake kuti mfundo zomwe nthumwi ku msonkhanowo zidamanga zikwaniritsidwe ndi kuyamba kubereka zipatso. Papa Francisco wati adali wokondwa kuona anthu a msangala a dzikolo ndipo mwa njira ya padera a Katolika a dzikolo omwe wati akuchita zazikulu potukula Mpingo. Asadalankhule kwa anthu pa tsikuli monga achitira kawiri-kawiri, Papa Francisco adayamba wazungulira pa bwalo la Saint Peter’s Square mgalimoto ya mpanda denga yotchedwa popemobile kupereka moni kwa anthu komanso kudalitsa ana.",https://www.radiomaria.mw/papa-akufuna-mfundo-za-ku-msonkhano-wa-zipembezo-zonse-zikwaniritsidwe/,"September 22, 2022",Izahaki Mwacha
Tidziwe za Bible,"Kusinkhasinkha mawu a Mulungu kuchokera m’buku la Amos 3 – 6, motsogozedwa ndi mutu wa chaka chino cha Baibulo woti Kumvetsera ndikusinkhasinkhasinkha mawu limodzi Podcast: Play in new window | Download",https://www.radiomaria.mw/tidziwe-za-bible/,"September 22, 2022",Izahaki Mwacha
Papa Wapempha Aepiskopi Akhale Bwenzi La Osauka,"Lolemba, Papa Francisco adalandira gulu la episkopi okwana 200 kunyumba ya Vatican Apostolic Palace. Awa ndi a episkopi omwe angosankhidwa kumene pa udindowu m’chaka chapitachi ndipo ndi ochokera mbali zonse za dziko la pansi. Chochititsa chidwi pa nkumanowu ndi chakuti a episkopi’wa limodzi ndi Papa Francisco adakhala mozungulira kotero kuti amawonana bwino lomwe komanso padali kukambirana za kukhosi mwa ubale. M’mawu ake pa mkumanowu Papa Francisco wapempha a episkopi’wa kuti akhale abwenzi a anthu osauka. Koma si pokhapo iye wawapempha kuti akuyenera kumalimbikitsa kukambirana ngati njira yothetsera kusamvana pakati pa anthu. A episkopi atsopanowa ali ku Rome kuchita maphunziro a ntchito yao ndipo maphunzirowa akonzedwa ndi dipatimenti yoona za a episkopi ndi mpingo wa ku M’mawa, Dicastery for Bishops and for Eastern Churches ndipo maphunzirowa akuchitikira ku malo otchedwa Regina Apostolorum Atheneum.",https://www.radiomaria.mw/papa-wapempha-aepiskopi-akhale-bwenzi-la-osauka/,"September 20, 2022",Izahaki Mwacha
Brother Makolija a Chipani cha OHF Amwalira,"A ku likulu la chipani cha Oblates of the Holy Family (OHF) alengeza za imfa ya Brother Vincent Makolija a chipanichi omwe amwalira lolemba pa 19 September ku chipatala cha Chiradzulu District. Mkulu wa chipanichi Brother Gerald Manjamkhosi afotokozera Radio Maria Malawi kuti brother Makolija amwalira kaamba ka nthenda ya shuga. Malemu Brother Makolija Iwo ati mwambo woika m’manda thupi la malemu Brother Makolija uchitika lachitatu pa 21 September likulu la chipanichi ku Nguludi. “Talandira uthenga dzulo kuti ali ku chipatala shuga wangokwera mosayembekezera ndiye amwalira chifukwa cha zimenezo. Lero titenga thupi kupita nalo ku likulu la chipani chathu ku Nguludi komwe kukakhale kuchezera maliro ndipo mawa ndi pomwe atayikidwe m’manda ayikidwa ku Mother House ya OHF komweko ku Nguludi,” anatero brother Manjamkhosi. Brother Makolija amwalira akugwira ntchito ku sukulu yosulira aphunzitsi ya Chiradzulu Teachers Training College.",https://www.radiomaria.mw/brother-makolija-a-chipani-cha-ohf-amwalira/,"September 20, 2022",Izahaki Mwacha
Anthu Khumi Afa pa Ngozi yapa Nsewu M’boma la Kasungu,"Potsatira ngozi yomwe yachitika lolemba madzulo m’boma la Kasungu, zatsimikizika kuti anthu okwana khumi ataya miyoyo yawo ndipo ena makumi awiri ndi anayi avulala galimoto yomwe anakwera itachita ngozi m’boma la Kasungu. Wofalitsa nkhani za apolisi m’boma la Kasungu, Sub Inspector Joseph Kachikho watsimikiza za nkhaniyi ndipo wati ngoziyi yachitika m’mudzi mwa Mkula pafupi ndi Nkhamenya mu nsewu waukulu wa Kasungu -Mzimba (M1). Bus yomwe yachita ngoziyo Malinga ndi a Kachikho, ngoziyi yakhudza bus ya mtundu wa Marcopolo ya kampani ya Matours nambala yake MN 6364 yomwe imayendetsedwa ndi a Macdonald Kumonda, ndiponso galimoto ya mtundu wa ERF truck, nambala yake KK4105/ KA2584. “Woyendetsa bus-yi amachokera mtunda wa Kasungu kupita cha ku Mzimba atanyamula anthu okwana 66. Pofika malo a ngoziwa oyendetsayu analephera kuiwongolera bwino chifukwa choti amathamanga kwambiri zomwe zinachititsa kuti iwombe galimoto ya mtundu wa truck yomwe inangodziyimira pamalopo. Ndipo izi zitachitika anthu okwana khumi (10) a chipatala cha Nkhamenya anatsimikiza kuti amwalira ndipo ena makumi awiri ndi anayi (24) avulala, pomwe oyendetsayu ndi anthu ena makumi Awiri (20) avulala koma mochepa,” anatero Sub Inspector Kachikho. Pakadali pano matupi a omwalirawa asungidwa ku nhyumba ya chisoni ya chipatala cha boma la Kasungu ndipo apolisi apempha anthu omwe abale awo anali pa ulendo ndipo akusowa kuti apite akazindikire matupi awo pa chipatalachi. Mwazina apolisiwa alangizanso anthu kuti adzitsatira malangizo a pansewu  pofuna kupewa ngozi za mtunduwu.",https://www.radiomaria.mw/anthu-khumi-afa-pa-ngozi-yapa-nsewu-mboma-la-kasungu/,"September 20, 2022",Izahaki Mwacha
"Papa Wapempha Bata Pakati Pa Maiko A Azerbaijan, Armenia",Mtsogoleri wa mpingo wa katolika pa dziko lonse Papa Francisco wapempha bata ndi mtendere pakati pa maiko a Azerbaijan ndi Armenia. Papa wanena izi pambuyo potsogolera pemphero la Uthenga wa Mnjelo kwa Amayi Maria kwa anthu omwe adasonkhana pa bwalo la Saint Peter’s Square ku Vatican. Iye wati wayikiza m’mapemphero anthu onse omwe akuvutika kaamba ka kumenyana komwe kukuchitika pakati pa maiko a awiriwa ndipo wapempha a Katolika kuti athandizane naye popemphelera bata ndi mtendere pakati pa maikowa. Papa Francisco wapempha maikowa kuti asiye kumenyana ndipo m’malo mwake athetse kusamvana kwawo kudzera mu kukambirana. Papa Francisco watsimikizira anthu a m’maiko awiriwa kuti ali nao pafupi kudzera m’mapemphero. Kupatula kupempherera maiko a Azerbaijan ndi Armenia iye wapemphanso anthu kuti asatope kupempherera bata ndi mtendere pakati pa maiko a Russia ndi Ukraine. Iye wamaliza ndi kutsindika kuti kusamvana kulikonse kungathe ngati anthu angasankhe kuchita zokambirana m’malo mochita nkhondo.,https://www.radiomaria.mw/papa-wapempha-bata-pakati-pa-maiko-a-azerbaijan-armenia/,"September 19, 2022",Izahaki Mwacha
Akhristu Achilimike Pochita Zabwino – Papa,"Mtsogoleri wa mpingo wa katolika pa dziko lonse, Papa Francisco watsindika za kufunika kochilimika pochita zinthu zabwino nthawi zonse. Malinga ndi malipoti a Vatican Radio, Papa wayankhula izi lamulungu ku likulu la mpingowu ku Vatican. Iye wati akhristu akuyenera kuchilimika pochita zinthu zabwino nthawi zonse popeza angakhale Mawu a Mulungu amene amatsindika za kufunika kochitira ena zabwino makamaka anthu osowa. Papa Francisco wati mphatso zosiyanasiyana zomwe Mulungu adapereka kwa anthu ake pa dziko la pansi zikuyenera kufikira ndi kuthandiza anthu onse popanda ka gulu kena ka anthu ochepa kuphangira zinthu zomwe zidayenera kuwafikira anthu ambiri. Pamenepa iye wati ndi kofunika kukhala anthu otha kupeza njira zothandiza anthu mwa msanga kuvuuka m’mavuto osiyanasiyana. Iye watsiriza ndi kudzudzula m’chitidwe woipa wa katangale omwe wati umawonjezera mavuto a anthu ovutika ndi kale.",https://www.radiomaria.mw/akhristu-achilimike-pochita-zabwino-papa/,"September 19, 2022",Izahaki Mwacha
‘Dziko la Malawi Silikuchita Bwino pa Ufulu wa Democracy’,"M’modzi mwa anthu omwe amayankhula pa nkhani zosiyanasiyana mdziko muno a Patrick Kombe ati kuchokera nthawi yomwe Malawi idayamba ufulu wa ulamuliro wa democracy, zinthu zambiri zinalowa pansi. Izi zikudza pamene dziko lapansi lidasankha pa 15 September chaka chilichonse   kuti lidzikhala loganizira za ufulu wa Democracy. Kombe: Zambiri sitinachite bwino M’mawu awo a Kombe ati kupatula zina zimene ngati dziko lachita bwino komanso magawo ngati ulimi, maphunziro, ndi za umoyo, boma likuyenera kuyikapo chidwi kwambiri kuti zipite pasogolo. Mwachitsanzo iwo ati akayerekeza nkhani za ulimi m’mene zimayendera m’mbuyomu, dziko limatha kukhala ndi chakudya chokwanira chakachonse zomwe akuti padakali pano ndo zovutirapo. “Ngati dziko pali magawo ambiri omwe silidachite bwino kuyerekeza ndi m’mene zidalili nthawi ya ulamuliro wa chipani chimodzi. Monga Malawi chuma chake chili mu nthaka koma ngati mzika zake zikulephera kukhala ndi chakudya chokwanira chaka chonse ndi chizindikiro choti ulimi wapita pansi kwambiri. Chachiwiri tiyeni tiwone maphunziro, mwana wa Standard 8 yakale ndi wapano simungafananize ayi. Pano angakhale waku college kuti ayankhule chingerezi zikuchita kumuvuta kuphunzira osapezanso ntchito pamene kale zidali pompopompo. Za umoyo, chitukuko zonse tasaliranso kwambiri chifukwa zambiri tikugwiritsanso ntchito zinthu zomwe zidaliko nthawi ya ulamuliro wa chipani chimodzi. Zonsezi gwero lake ndi katangale. Tiyeni tiyesense kuthana ndi katangale tikatelo tiwona kuti mwina tikhonza kuchita bwino,” anatero a Kombe. Mwazina iwo ayamikiranso mabwalo oweruza milandu kaamba ka kagwiridwe kawo ka ntchito kapamwamba potsata chilungamo.",https://www.radiomaria.mw/dziko-la-malawi-silikuchita-bwino-pa-ufulu-wa-democracy/,"September 19, 2022",Izahaki Mwacha
Parishi ya Holy Family Bowe Ikwanitsa zaka 25,"Kunali chikondwelero choti parishi ya Holy Family Bowe mu dayosizi ya Mzuzu yakwanitsa zaka 25 kuchokera pomwe inakhazikitsidwa ndiponso kuti asisiteri awiri a chipani cha Sisters of Holy Rosary akwanitsa zaka 50 ndinso 25 akutumikira Mulungu ngati asisiteri. Asisiteriwa ndi Sister Jasinta Mkandawire omwe akwanitsa zaka makumi Asanu (50) ndi Sister Clementina Phiri omwe akwanitsa zaka 25 akutumikira Mulungu ngati sisiteri mu chipani cha Sisters of Holy Rosary. Mwambowu wachitika lamulungu pa 18 September 2022 ndipo amene anatsogolera mwambo wa nsembe ya Misa ndi Monsignor Andrew Chunda a mu dayosiziyi. Akhristu pa chikondwelero ku Bowe Parishi mu dayosizi ya Mzuzu M’mawu awo Monsignor Chunda anati ndi okondwa ndi momwe akhristu a m’parishyi agwilira ntchito yawo potumikira Mulungu. Iwo apempha akhristuwa kuti apitirize umodzi wawo omwe akhala akuwonetsa zaka 25 zapitazi. Kumbali ya asisiteri omwe achita chaka chawo, Monsignor Chunda apempha atumikiwa kuti apitirize kutumikira Mulungu mwa toto moyo. Poyankhulapo m’modzi mwa asisiteriwa Sister Clementina Phiri anathokoza Mulungu kaamba ka mphatso ya moyo ndiponso zaulere zochuluka zomwe iwo ndi anzawo akukumana nazo mu utumiki wawo. Potsiriza asisiteriwa apempha akhristu m’parishiyi kuti adziwapemphelera ndi cholinga choti Utumiki wawo uyende bwino. Wapampando wa akhristu eni ake mu parishiyi a Mose Nyirenda anathokoza Mulungu kuti mwambowu wachitika patadutsa zaka ziwiri potsatira mliri wa Covid-19. “M’malo mwa akhristu onse a mu parishi ino, chisangalalo chathu ndi chodzadza tsaya kuti chaka chino mwambowu watheka,” anatero a Nyirenda. Mwazina pa mwambowu akhristu okwana 120 alandira sacramenti la Ulimbitso. Parishi ya Holy Family Bowe ikupezeka m’mudzi mwa Mende m’dera la mfumu yaikulu M’nyanja m’boma la Kasungu. Parishiyi inakhazikitsidwa m’chaka cha 1995 ndipo kufika pano ili ndi matchalitchi ang’onoang’ono okwana 29 ndi miphakati 255. Parishiyi ili ndi chiwerengero cha akhristu choposa 30 sauzande ndipo agulupa alipo asanu ndi awiri (7). Ansembe a chipani cha Missionary Society of St Paul ndi omwe akuyendetsa parishiyi ndipo bambo Charles Igibone ndi omwe ali bambo mfumu a parishiyi. Mwambowu unasonkhanitsa anthu osiyanasiyana monga andale, mafumu, akhristu eni ake ozungulira parishiyi ochokera m’madera a mafumu aakulu M’nyanja, Mphomwa, Simlemba ndiponso Sub T/A Chinsinga kuphatikizirapo ochokera m’maparishi a ma dayosizi ena.",https://www.radiomaria.mw/parishi-ya-holy-family-bowe-ikwanitsa-zaka-25/,"September 19, 2022",Izahaki Mwacha
Kusowa Kwa Mafuta Kwasokoneza Ntchito Yomanga Ngalande Ya Ulimi Wa Mthilira Ku Chikwawa,"Pamene vuto la kusowa kwa mafuta a dizilo omwe ndi ofunika kuyendetsera galimoto ndi makina ena, bungwe la Shire Valley Transformation Programme lati pakufunika kuti makampani maka a zomangamanga athandizidwe mwachangu kuti ntchito zawo zisamayime kapena kuchedwa. Izi zayankhulidwa pamene nduna ziwiri za maunduna okopa alendo ndi nyama za ku tchire Dr. Michael Usi ndi wachiwiri kwa nduna ya za ntchito ndi mayendedwe a Nancy Chaola Mdooko anakayendera ntchitoyi ndi kuwona mmene maunduna awo angathandizire kuti ntchitoyi iyende bwino.  Malingana ndi a Usi, unduna wokopa alendo uli ndi chikhulupiliro choti ngalande ya ulimi wa mthilirayi ikhala mbali imodzi yokopa alendo kaamba koti ndi yaikulu komanso yamangidwa mdera lomwe ndi mbali za nkhalango zikulu zikulu zosungira nyama zofunika ngati za Majete ndinso Lengwe National Park zomwe zithandize kubweretsa ndalama za kunja mdziko muno. “Anthu omwe amawononga chilengedwe cha nkhalangozi komanso kupha nyama amachita izi kaamba ka umphawi ndi kusowa ndalama, ndiye ntchito ya ngalande ya madziyi ikatha anthu omwe amalowa mu nkhalango ndi kuwononga nyama asiya kaamba koti akhala ndi zochita ku ulimiwu,” anatero a Usi. Nawo mayi Chaola Mdoko anati unduna wawo ukhala ukuwona magawo omwe ungagwire ntchito ndi bungwe la Shire Valley Transformation Programme ngati kumanga milatho yabwino ndinso misewu m’malo omwe ntchito za ulimiwu zikuchitika. Ntchito yokumba ngalandeyi ikazatha, izakhala yaikulu m’chigawo chonse cha mayiko akumwera kwa Africa kaamba koti izatenga ma hekitala pafupifupi 43,000 ndipo izathandiza alimi a m’maboma a Chikwawa ndi Nsanje kulima mbewu zisiyanasiyana pa ulimi wa malonda ndi chakudya.",https://www.radiomaria.mw/kusowa-kwa-mafuta-kwasokoneza-ntchito-yomanga-ngalande-ya-ulimi-wa-mthilira-ku-chikwawa/,"September 19, 2022",Izahaki Mwacha
Njovu Yolusa Yapha Munthu M’boma La Kasungu,"Njovu yolusa yomwe inathawa mu nkhalango ya Kasungu National Park, yapha bambo wina m’mudzi mwa Kalanga m’dera la mfumu yaikulu Nthunduwala m’boma la Kasungu. Malinga ndi yemwe waona izi zikuchitika, Jefule Chimpeni wati malemuwa ndi a John Kondiko omwe akuti atawona njobvuzi zinawapatsa chidwi ndipo anayamba kumazilondola koma mwatsoka anakumana ndi imodzi mwa njovuzi yomwe inawavulaza powapondaponda ndipo afera pomwepo. Poyankhulapo ndi wailesi ino a Brighton Kumchedwa omwe ndi mkulu wa nthambi yowona za nyama zakutchire ati iwo ndi okhudzidwa ndi imfayi. A Kumchedwa ati kuti atumiza kale alenje a boma kuti akachotse njovuzo ku deralo. “Padakalipano tatumiza kale alenje athu kuti akazisake njovuzo kuti zibwelere mu nkhalango,” anatero a Kumchedwa Izi zikudza pangodutsa miyezi iwiri nthambi yowona za nyama zakutchire itasamutsa njobvu zokwana 263 kuchoka ku nkhalango ya Liwonde National Park kupita nazo ku Kasungu National Park.",https://www.radiomaria.mw/njovu-yolusa-yapha-munthu-mboma-la-kasungu/,"September 16, 2022",Izahaki Mwacha
Bambo Azimangilira Atasemphana Maganizo ndi Mkazi Wake M’boma la Kasungu,"Bambo wina wa zaka 48, Christopher Baloni wadzipha podzikhweza ndi chingwe m’boma la Kasungu. Wofalitsa nkhani za apolisi m’bomalo, Sub Inspector Joseph Kachikho watsimikiza za nkhaniyi ndipo wati izi zachitika pa15 September chaka chino m’mudzi mwa Kajimtchi. Malinga ndi apolisi malemuyu anasemphana maganizo ndi mkazi wake pa nkhani za m’banja pomwe amadzudzula mkaziyu kuti amachita chibwenzi ndi mwamuna wina. Izi sizinasangalatse mkaziyu ndipo zinabweretsa mkangano pakati pawo zomwe zinachititsa kuti mkaziyu awuze mwamuna wakeyu kuti apite kwawo. Potsatira kusamvanaku bamboyu anaganiza zongochotsa moyo wake podzikhweza ndi chingwe mu mtengo. Achipatala atapima thupilo zotsatira zake zawonetsa kuti malemuyu wafa chifukwa chobanika. Padakalkipano apolisi ati ndi okhudzidwa ndi kukwera kwa chiwerengero cha imfa za anthu podzipha m’bomalo. Malemu Christopher Baloni anali a m’mudzi mwa Jeremani m’dera la mfumju yaikulu Kalolo m’boma la Lilongwe.",https://www.radiomaria.mw/bambo-azimangilira-atasemphana-maganizo-ndi-mkazi-wake-mboma-la-kasungu/,"September 16, 2022",Izahaki Mwacha
Papa Wadzudzula A Ndale Posalabadira Miyoyo Ya Anthu,"Mtsogoleri wa mpingo wa katolika pa dziko lonse Papa Francisco wati kukhala munthu wa ndale woganizira anthu, si chinthu cha pafupi. Malinga ndi malipoti a Vatican Radio, Papa Francisco wayankhula izi dzulo pa msonkhano wa atolankhani mu ndege pochokera m’dziko la Kazakhstan kupita m’dziko la Italy. Iye wati ndi a ndale ochepa omwe amaika ubwino wa anthu awo patsogolo asadayambe kudziganizira iwo eni. Papa Francisco wati ndi kosakwanira kungokhala ndi anthu a ndale koma chachikulu msinkhu ndiye kukhala ndi a ndale omwe ali ndi ukadaulo pochita ndalezo. Iye waonjezeranso kuti kuchita ndale zooneka ku maso kwa anthu ndi chiitanidwe cha paderadera kapena kuti vocation mu chingerezi. Papa Francisco wati anthu ali ndi udindo wothandiza anthu a ndale kuchita ndale zolozeka ndipo wati ndale zenizeni zikuyenera kuthandiza anthu kuvuuka mu umphawi ndi mavuto osiyanasiyana. Pa za ulendo wokacheza m’maiko a Democratic Republic of Congo ndi South Sudan omwe udalephereka mmbuyomu, iye wati pali chiyembekezo kuti ulendowu ukhalapo mwezi wa February chaka cha mawa. Pa msonkhano wa atolankhaniwu, Papa Francisco watsindika za kufunika koti ansembe azimveka fungo la nkhosa zao zomwe wati zingathandize kuti anthu adziwukonda Mpingo komanso kuti ntchito za Mpingo zipite patsogolo. Pa ulendo wokacheza m’dziko la Kazakhstan Papa Francisco adayenda ndi atolankhani makumi asanu ndi atatu (80) ochokera nyumba zosiyanasiyana zofalitsira nkhani.",https://www.radiomaria.mw/papa-wadzudzula-a-ndale-posalabadira-miyoyo-ya-anthu/,"September 16, 2022",Izahaki Mwacha
There is power on the Cross,,https://www.radiomaria.mw/there-is-power-on-the-cross/,"September 16, 2022",Izahaki Mwacha
Kuyenda ndi Mofolo Woyera tsiku ndi tsiku,,https://www.radiomaria.mw/kuyenda-ndi-mofolo-woyera-tsiku-ndi-tsiku/,"September 15, 2022",Izahaki Mwacha
Kalembera Wa Makomo Ayamba Posachedwapa M’maboma Ena Mdziko Muno,"Anthu a m’maboma a Phalombe, Neno, Mwanza ndi Machinga awapempha kuti alembetse kalembera wa makomo yemwe ayambe sabata ya mawa. Mkulu wa nthambi ya yowona za kalembera, ya Unified Beneficiary Registry (UBR) a Kondwani Njumira ndi amene anena izi poyankhula ndi Radio Maria Malawi pomwe imafuna kumva zambiri za m’mene ntchito yolemba makomo mdziko muno ikuyendera. Kalembera wa makomo “Ndondomekoyi ikuyenda bwino. Talembera kale maboma 21 a mdziko muno ndipo padakali pano tikukonzekera kuyamba kalemberayu m’maboma anayi a Phalombe, Neno, Mwanza ndi Machinga,” anatero a Njumira Iwo anati kalemberayu ndi ofunika kwambiri chifukwa ndi amene akuthandiza boma pa nkhani ya zitukuko zosiyanasiyana choncho apempha anthuwa kuti apereke uthenga oyenera omwe boma lidzagwiritse ntchito. “Kalembera ameneyu cholinga chake ndi kuthandiza boma kukhala ndi kaundula amene adzigwiritsidwa ntchito popanga zitukuko zosiyanasiyana, choncho ndikupempha anthu kuti alembetse makomo awo chifukwa kutsogolo kuno boma lidzitenga mu kaundula ameneyu pogwira ntchito zake,” anatsindika motero a Njumira. Bungwe la Unified Beneficiary Registry, likugwiritsidwanso ntchito mu polojekiti ya M’bwezera Chilengedwe (Climate Smart Enhanced Public Works Programme yomwe ikulandira thandizo kuchokera ku bank yaikulu padziko lonse ya World Bank.",https://www.radiomaria.mw/kalembera-wa-makomo-ayamba-posachedwapa-mmaboma-ena-mdziko-muno/,"September 12, 2022",Izahaki Mwacha
Papa Wati ndi Wokhudzidwa ndi Imfa ya Queen Elizabeth Wachiwiri,"Mtsogoleri wa mpingo wa katolika pa dziko lonse, Papa Francisco wati ndi wokhudzidwa ndi imfa ya Queen Elizabeth Wachiwiri wa ku Britain. Malinga ndi malipoti a Vatican Radio, Papa wayankhula izi mu uthenga wake wopepesa potsatira imfayi. Papa Francisko pa mkumano wake ndi Queen Elizabeth Wachiwiri Iye wati ndi wa chisoni chachikulu ndipo wapepesa King Charles Wachitatu, anthu a m’dziko la Britain komanso anthu onse a m’maiko omwe akupanga bungwe la Commonwealth. Iye wati ali limodzi ndi anthu onse omwe akulira pa nthawi yovutayi. Papa Francisco wayamikira malemu Queen Elizabeth Wachiwiri ponena kuti adayetsetsa kutumikira bwino anthu a m’dziko lake komanso anthu a m’maiko omwe akupanga bungwe la Commonwealth. Koma si pokhapo iye waonjezeranso kuti Queen Elizabeth Wachiwiri adali munthu wa chikhulupiliro chosagwedezeka mwa Mulungu. Papa Francisco wati ndi pemphero lake kuti Mulungu alandire mzimu wake mu ufumu wake. Iye watsiriza ndi kufunira King Charles Wachitatu mafuno abwino pa ntchito yake yotumikira anthu komanso wapereka madalitso ake. Queen Elizabeth Wachiwiri yemwe adabadwa pa 21 April m’chaka cha 1926 wamwalira lachinayi pa 8 September ali ndi zaka 96. M’moyo wake Queen Elizabeth Wachiwiri adakumana komanso kuchita zokambirana ndi a Papa asanu; Papa Pio wa 12 m’chaka cha 1951, Papa Yohane wa nambala 23 m’chaka cha 1961, Papa Yohane Paulo Wachiwiri Woyera m’chaka cha 1980, 1982 komanso m’chaka cha 2000, Papa Benedicto wa 16 m’chaka cha 2010 ndipo potsiriza Papa Francisco m’chaka cha 2014.",https://www.radiomaria.mw/papa-wati-ndi-wokhudzidwa-ndi-imfa-ya-queen-elizabeth/,"September 9, 2022",Izahaki Mwacha
"Mabanja 435,000 Apindula Ndi Ndondomeko Ya M’bwezera Chilengedwe","Mabanja okwana 435,000 ochokera m’maboma onse 28 a mdziko muno akuti apindula ndi ndondomeko yomwe boma likhazikitse mwezi wa October chaka chino ndi cholinga chofuna kutukula miyoyo ya anthu a mdziko muno. M’modzi mwa akuluakulu owona ntchito za chitukuko kuchokera ku bungwe la boma la National Local Government Finance Committee mayi Ina Thombozi ndi amene anena izi pa maphunziro a atolankhani ochokera m’chigawo cha kummwera amene anakonzedwa ndi boma pansi pa ndondomeko ya mbwezera chilengedwe ya Climate Smart Enhanced Public Works Programme (CS-EPWP), mu mzinda wa Blantyre. M’modzi mwa akuluakulu ku boma kufotokozera za ndondomekoyi Mayi Thombozi ati ndondomekoyi, ikulowa m’malo mwa ndondomeko ya MASAF IV imene imathandizidwa ndi banki yaikulu padziko lonse, ya World Bank, imene ati inayimitsidwa zaka za m’mbuyomu chifukwa choti sinachite bwino. Iwo ati padakali pano akonza ndondomeko zosiyanasiyana zomwe zithandize kuti ntchitoyi iyende bwino. Iwo ati mwazina ndondomekoyi iyang’anitsitsa nkhani zokhudza madera ang’onoang’ono omwe kumachokera mitsinje, kusamalira nthaka, kubwenzeretsa chilengedwe, kusamalira mphukira, komanso kulimbikitsa kutukula umoyo wa anthu ovutika. “Pofuna kuwonetsetsa kuti ntchitoyi ikuyenda bwino, boma lakhazikitsa njira zosiyanasiyana zomwe litsatire monga kupereka mwayi kwa anthu ogwira ntchito kugula okha zipangizo zogwilira ntchito, mothandizidwa ndi upangiri kuchokera kumakhonsolo, komanso kuchita kalondololondo wa ntchitoyi ndi cholinga choti anthu adziyikapo chidwi pogwira ntchitoyi,” anatero mayi Thombozi. Iwo ati pali chiyembekezo choti anthu amene asankhidwe kugwira ntchitoyi achokera m’mabanja ovutikitsitsa amene ali mu nkhokwe imene boma linakhazikitsa, amenenso ali ndi kuthekera kogwira ntchitoyi ndipo adzilandira malipiro awo pakutha pa masiku 24 m’miyezi iwiri iliyonse. Anthuwa adzilandira ndalama yokwana K900 patsiku ngati akwaniritsa kugwira ntchito imene anapatsidwa pasanathe sabata ziwiri mwezi wachiwiri ukangotha.",https://www.radiomaria.mw/mabanja-435000-apindula-ndi-ndondomeko-ya-mbwezera-chilengedwe/,"September 6, 2022",Izahaki Mwacha
Bambo Anjatidwa Kaamba Kogwilira M’dzukulu Wake M’boma la Dedza,"Bambo wa zaka 52, Bruno Rodwell ali m’manja mwa apolisi kaamba komuganizira kuti wagwilira m’dzukulu wake wa zaka 12 m’boma la Dedza. Wachiwiri wa mneneri wa apolisi m’bomalo, Sergeant Cassim Manda wati bamboyu yemwe ndi oyendetsa galimoto ya boma mu unduna wa zamalimidwe, wapalamula mlanduwu  pa 20 August 2022 pomwe anakokera mwanayo ku chipinda chake ndi kumugwilirira. Atachita zoyipazi mkuluyu anaopseza mwanayu kuti asawuze munthu aliyense za nkhaniyi ponena kuti akatero amupha. Koma mwanayo sanabise za nkhaniyi koma kuwulura, zomwe zachititsa kuti apolisi amange mkuluyu. Bruno Rodwell akuyembekezeka kukawonekera ku khothi komwe akayankhe mlandu ogwilira mwana wang’ono zomwe ndi zosemphana ndi gawo 138 ya buku loweruzira milandu m’dziko muno. Iye amachokera m’mudzi mwa sankhani m’dera la Mfumu yaikulu Chilooka Mboma la Ntchisi.",https://www.radiomaria.mw/bambo-anjatidwa-kaamba-kogwilira-mdzukulu-wake-mboma-la-dedza/,"September 6, 2022",Izahaki Mwacha
Sukulu ya Holy Mother Montessori Ithandiza Chipatala cha Chirimba,"Ophunzira achichepere a sukulu ya m’mera mpoyamba ku Chirimba mu mzinda wa Blantyre, athandiza ndi katundu osiyanasiyana ogwiritsa ntchito odwala ndinso ogwira nchito pa chipatala chaching’ono cha boma chomwe chili mderalo. Poyankhula atapereka thandizoli lomwe ndi ziwiya zotungira madzi, mankhwala a chlorine, masache ndinso zokolopera. A Twaibu kulandira zina mwa zipangizo kuchokera kwa anawo Mphunzitsi wamkulu pa sukuluyi mayi Vanessa Mponda anati anachita izi pofuna kukwaniritsa zolinga zawo zomwe ndi kusula anawa chidwi chokhala ndi mtima opatsa komanso kulimbikitsa ukhondo. Mayi Mponda anati ndi kofunika kusula anawa kuti azikula ndi chidwi chothandiza ndi zochepa zomwe alinazo. “Pali mawu omwe amati kuwongola mtengo n’kulinga uli waung’ono nde choncho anawa akakhala ndi mtima opereka ndinso kuthandiza azakula ndi moyo osamalira anzawo,” anatero mayi Mponda. Ndipo poyankhula m’malo mwa oyang’anira chipatalachi, a Twaibu Makunganya anathokoza sukuluyi ndinso kupempha anthu ndi magulu akufuna kwabwino kuti atengerepo chitsanzo kwa anawa. Motero iwo anati ngakhale zipatala za boma zimalandira thandizo kuchokera ku boma, ndi kofunikabe anthu a mdera kutenga nawo mbali yothandiza maka zinthu zing’ono zing’ono zomwe zimafunika pa moyo wa tsiku ndi tsiku. Sukulu ya Holly Mother Montessori ndi yoyima payokha yomwe ana amalipira pa maphunziro awo.",https://www.radiomaria.mw/sukulu-ya-holy-mother-montessori-ithandiza-chipatala-cha-chirimba/,"September 6, 2022",Izahaki Mwacha
Papa Wapemphelera Mtendere M’maiko Onse Pa Dziko Lapansi,"Ku mapeto a Misa yomukhazikitsa Papa Yohane Paulo Woyamba kukhala wodala yomwe yachitika dzulo lamulungu pa bwalo la Saint Peter’s Square, Papa Francisco sadayiwale kupemphelera mtendere pa dziko lonse la pansi. Kudzera mu uneneri wa Amayi Maria, iye wapempherera mtendere ku Democratic Republic of Congo, Ethiopia, Mali, Nigeria, Mozambique, Somalia, South Sudan ndi Sudan ndi maiko ena onse. Pa mwambowu Papa Francisco sadayiwale kuthokoza anthu 25,000 omwe adafika ku mwambowu kuchokera mbali zosiyanasiyana za dziko lapansi kudzachitira umboni mwambo wochititsa chidwiwu. Mwa njira ya padera, iye wathokoza mtsogoleri wa dziko la Italy, Sergio Mattarella, nduna yaikulu ya dziko la Monaco, Pierre Dartout chifukwa chokhala nawo pa mwambo waukuluwu. Pa 13 October chaka chatha, Papa Francisco adawuza bungwe lomwe limawona za anthu oyera mu Mpingo motsogozedwa ndi Cardinal Marcello Semeraro yemwe ndi mkulu kapena kuti prefect wa bungwe la Congregation for the Causes of Saints, kuti lilengeze ku dziko lonse zakuti Papa Yohane Paulo Woyamba ndi wodala. Apatu Papa’yu adali atavomereza mulakuli omwe udayenereza Papa Yohane Paulo Woyamba kukhala wodala. Malipoti akulongosola za msungwana wina wa zaka 11 yemwe adadwala mwa kayakaya koma zidatsimikizika kuti kudzera mu uneneri wa Papa Yohane Paulo Woyamba, msungwanayu adachira mosayembekezereka ndi modabwitsa. Papa Yohane Paulo Woyamba adamwalira mwadzidzidzi pa 28 September m’chaka cha 1978 atangokhala Papa kwa masiku 33. Papa Yohane Paulo Woyamba amadziwika kwambiri chifukwa cha msangala yake ndi chifukwa chake anthu amamutchula kuti “the smiling pope.”",https://www.radiomaria.mw/papa-wapemphelera-mtendere-mmaiko-onse-pa-dziko-lapansi/,"September 6, 2022",Izahaki Mwacha
Papa Wayamikira Bungwe La Caritas La M’dziko La Spain,"Poyankhula kwa mamembala a bungwe la Caritas la m’dziko la Spain kunyumba ya Vatican Apostolic Palace, Papa Francisco wayamikira bungweli kaamba ka ntchito yaikulu yomwe bungweli lakhala likugwira m’dziko la Spain kwa zaka 75. Iye walimbikitsa mamembala a bungweli kuti apitirize kupititsa patsogolo ntchito za bungweli maka powonetsera ena chikondi ponena kuti akhristu akuyenera kumadziwika pokhala a chikondi kwa ena monga ana a banja limodzi la Mulungu. Papa Francisco watsindika za kufunika kothandiza anthu osowa kuti nao athe kudziyimira pawokha. Iye wati kutumikira ena ndi kuwathandiza kuti athe kuima paokha ndiyo ntchito yotamandika. Papa Francisco wati pogwira ntchito za chifundo zosiyanasiyana akhristu anapitiriza ntchito za chifundo zomwe Yesu Khristu adali kugwira ali pansi pano. Iye wati kutumikira ena ndi kugwira ntchito za chifundo ndi chiyitanidwe chapadera. Papa Francisco wamaliza ndi kunena kuti akhristu akuyitanidwa kukhala a Samaria a chifundo. Bungwe la mpingo wa katolika la Caritas la m’dziko la Spain lidayamba kugwira ntchito zake m’chaka cha 1947 ndipo chaka chino bungweli likukondwelera kuti lakwanitsa zaka 75.",https://www.radiomaria.mw/papa-wayamikira-bungwe-la-caritas-la-mdziko-la-spain/,"September 6, 2022",Izahaki Mwacha
Ophunzira Awiri a Fomu 4 Anjatidwa Kaamba Kobera Mayeso,"Ophunzira awiri a fomu 4 pa sukulu ya Mzimba Open Distance Learning, ali m’manja mwa apolisi kaamba kowaganizira kuti apezeka ndi mayeso a boma a chaka chino a fomu 4. Wofalitsa nkhani za apolisi m’boma la Mzimba, Sub Inspector Peter Botha watsimikiza za nkhaniyi ndipo wati ophunzirawa ndi Dominic Ngala komanso Vincent Sakala onse a zaka 19 zakubadwa. Iwo ati apolisiwa anatsinidwa khutu ndi m’modzi mwa ogwira ntchito ku bungwe lolembetsa mayeso mdziko muno la Malawi National Examinations Board (MANEB) amene anafika m’bomalo kudzayendera momwe mayesowa akuyendera. Apolisiwa atatsatira nkhaniyi ndi pomwe dzulo (lachinayi) amanga awiriwa pa nthawi yomwe amalemba mayeso a practical a phunziro la Chemistry. Awiriwa akuti anapanga magulu awiri pa tsamba la mchezo la WhatsApp pomwe amagawana mayesowa ndipo malinga ndi a Botha, maphunziro ena omwe alembedwa kale monga Agriculture ndi Biology anagawidwanso pa gululo. Anthuwa akuyembekezeka kukawonekera ku bwalo la milandu ndi kukayankha mlandu wopezeka ndi mayeso a boma popanda chilorezo omwe ndi otsutsana ndi gawo 14 ya malamulo oyendetsera mayeso mdziko muno. Dominic Ngala amachokera m’mudzi mwa Mankhambira mdera la mfumu yaikulu Chikulamayembe m’boma la Rumphi ndipo Vincent Sakala ndi ochokera m’mudzi mwa Zikhole mdera la mfumu yaikulu M’mbelwa m’boma la Mzimba.",https://www.radiomaria.mw/ophunzira-awiri-a-fomu-4-anjatidwa-kaamba-kobera-mayeso/,"September 2, 2022",Izahaki Mwacha
Papa Wati Mchitidwe Wopha Anthu Opalamula Milandu Ikuluikulu Ukuyenera Kutha,"Mtsogoleri wa mpingo wa katolika pa dziko lonse, Papa Francisco wati m’chitidwe wopha anthu omwe apha anzawo kapena kupalamula milandu ikuluikulu, ukuyenera kuthetsedwa. Malinga ndi malipoti a Vatican Radio Papa Francisco walankhula izi mu uthenga wake posinkhasinkha cholinga cha mapemphero ake mwezi uno wa September. Mwezi uno wa September Papa Francisco akupemphera kuti m’chitidwe wopha anthu omwe apha anzawo kapena kupalamula milandu ikuluikulu ukuyenera kuthetsedwa. “Tiyeni tipemphere kuti m’chitidwe wopha ena ngati chilango chifukwa choti apha anzawo kapena chifukwa chopalamula milandu ikuluikulu uthe chifukwa kupereka chilango chotero ndi kupepusa ulemelero wa moyo wa munthu,” watero Papa Francisco. Pamenepa iye wapempha anthu akufuna kwabwino kuti athandize kuthetsa m’chitidwewu. Papa Francisco wati ali ndi chikhulupiliro kuti m’chitidwewu utha kaamba koti tsiku ndi tsiku anthu ambiri m’maiko osiyanasiyana akubwera ndi kunena poyera kuti m’chitidwewu ndi woipa ndipo oyenera kuthetsedwa imene wati ndi nkhani yodzetsa chimwemwe ku mpingo. Iye wafotokoza kuti kupha anthu ngati chilango chifukwa choti apha anzawo kapena chifukwa choti apalamula milandu ikuluikulu ndi m’chitidwe wosathandiza chifukwa choti lamuloli silipereka mwayi kuti anthu omwe apalamula milanduyi athe kulapa ndi kukhala osinthika. Pa 28 April m’chaka cha 2021 bwalo lalikulu loweruza milandu ku Malawi lidagamula kuti chilangochi chithe koma patapita ka nthawi kochepa lamuloli adalibwenzeretsanso.",https://www.radiomaria.mw/papa-wati-mchitidwe-wopha-anthu-opalamula-milandu-ikuluikulu-ukuyenera-kutha/,"September 2, 2022",Izahaki Mwacha
Papa Wadandaula ndi Kupitilira Kwa Kuwonongeka Kwa Chilengedwe,"Mu uthenga wake wa chaka chino wa tsiku loganizira kufunika kosamala chilengedwe komanso kuyamika Mulungu kaamba ka mphatsoyi, World Day of Prayer for the Care of Creation, Papa Francisco wati ndi wokhudzidwa kwambiri kuti m’chitidwe owononga chilengedwe ukupitirabe. Iye wati poyang’ana chilengedwe, pali zinthu ziwiri zomwe munthu sangaziphonye. Poyamba kuyamika Mulungu kaamba ka mphatso ya chilengedwe komanso pa nthawi yomweyo kumva chisoni kaamba ka m’mene anthu akuwonongera chilengedwe. Papa Francisko kusonyeza chitsanzo chabwino pothilira mtengo Mu uthengawu, Papa Francisco watsindika za kufunika kowona chilengedwe ndi maso a uzimu. Iye wati kuwonongeka kwa chilengedwe kwachititsa kuti nyama za ku tchire zisowe malo okhala komanso wati mvula ikumabwera yochepa kapena yowononga. Koma si pokhapo iye wati kuwonongeka kwa chilengedwe kwabweretsa nyengo yotentha yomwe anthu mmbuyomu sadayiwonepo. Papa Francisco wati nthawi yakwana yoti maiko achitepo kanthu zinthu zisadafike poyipa. Iye adakhazikitsa tsiku loganizira chilengedwe ndi loyamika Mulungu kaamba ka mphatsoyi m’chaka cha 2015 ndipo m’chaka chomwechi pomwe adalemba kalata yotchedwa Laudato Si yofotokoza za kufunika kosamala chilengedwe.",https://www.radiomaria.mw/papa-wadandaula-ndi-kupitilira-kwa-kuwonongeka-kwa-chilengedwe/,"September 2, 2022",Izahaki Mwacha
Gogo Wa Zaka 100 Wanjatidwa Atapezeka Ndi Chamba,"Apolisi m’boma la Mzimba amanga bambo wina wa zaka 100 zakubadwa kaamba komuganizira kuti wapezeka ndi chamba opanda chilorezo. Wofalitsa nkhani za apolisi m’bomalo, Sub Inspector Peter Botha wati mkuluyu Stanely Gondwe wamangidwa lachitatu, kunyumba kwake. Iye wati apolisi anatsinidwa khutu ndi anthu ena ndipo atapita ku nyumba kwa mkuluyo ndi pomwe anakapeza ndowa ziwiri zodzadza ndi chamba. Bamboyu anamangidwa pa malo pomwepo ndipo amutsekulira mulandu wopezeka ndi chamba popanda zikalata zomuyenereza. Stanely Gondwe amachokera m’mudzi mwa Jam Kalua mdera la mfumu yaikulu M’mbelwa m’boma lomwelo la Mzimba.",https://www.radiomaria.mw/gogo-wa-zaka-100-wanjatidwa-atapezeka-ndi-chamba/,"September 2, 2022",Izahaki Mwacha
Arkidayosizi ya Lilongwe Ili ndi Parishi Yatsopano M’boma la Kasungu,"Kunali chisangalalo loweruka pa 27 August, 2022 m’dera la mfumu yaikulu Njombwa m’boma la Kasungu pomwe akhristu kuphatikizapo anthu osiyanasiyana ochokera m’madera osiyanasiyana anasonkhana pamodzi kuchitira umboni kukhazikitsidwa kwa parishi ya tsopano ya mpingo wa katolika ya St. Francis de Sales Manyani mu arkidayosizi ya lilongwe. Amene anatsogolera mwambowu ndi arkiepiskopi wa arkidayosiziyo Ambuye George Desmond Tambala. Bambo mfumu a parishiyo bambo Sebastian (kumanzere) ndi Ambuye Tambala Poyankhulapo pa mwambowu, Ambuye Tambala omwenso ndi wapampando wa bungwe la maepiskopi a mpingo wa katolika mdziko muno, apempha akhristu a m’parishyo kuti akhale pa ubale wabwino ndi Ansembe awo. Iwo anati mpingo wa katolika umadziwika ndi masakramenti ake ndipo izi kuti zifikire akhristu pakuyenera kukhala kuti pali ubale wabwino pakati pa wansembe ndi akhristu ake. “Ubale wa pakati pa wansembe ndi akhristu si pongoyendetsa parishi ayi koma maziko ake ndi pa Misa pa kulandira ma sakramenti,” anatero Ambuye Tambala. M’awu ake woyimira akhristu eni ake m’parishyo a Joseph Kapatuka anathokoza Mulungu kuti pempho lawo lomwe lakhalapo kwa nthawi yaitali tsopano lakwaniritsidwa. Nayo mfumu yaikulu m’deralo Senior Chief Njombwa inagwirizana ndi a Kapatuka ponena kuti kubwera kwa parishiyi ku derali kuthandiza kukweza chitukuko kaamba koti mpingo wa katolika umabwera ndi zitukuko zosiyanasiyana. Tchalitchi la Manyani linakhazikitsidwa m’chaka cha1930 motsogozedwa ndi malemu Village Headman Benedicto Kacheta kufikira pano pomwe tsopano yakhazikitsidwa kukhala parishi. Pakadali pano parishiyi ili ndi matchalitchi ang’ono ang’ono okwana 22. Bambo Sebastian Susairaji a chipani cha St. Francis de Sales ndi omwe asankhidwa kukhala bambo mfumu oyamba a parishiyi. Chiwerengero cha maparishi omwe akupezeka mu arkidayosizi ya Lilongwe tsopano chafika pa 44 koma pali chiyembekezo choti chisanathe chaka chino maparishi ena awiri atsopano akhazikitsidwanso.",https://www.radiomaria.mw/arkidayosizi-ya-lilongwe-ili-ndi-parishi-yatsopano-mboma-la-kasungu/,"August 28, 2022",Izahaki Mwacha
Lundu Athetsa Gulu La Bwalo La Achewa,"Mfumu yaikulu ya Achewa mdziko muno Paramount Chief Lundu yati yathetsa gulu lina lomwe limati limayimira Achewa lotchedwa Bwalo la Achewa, ati kaamba koti limabweretsa m’gawaniko pakati pa Achewa mdziko muno. Lundu: Ine ndi Gawaundi ndife amodzi Poyankhula pa nsonkhano wa olemba nkhani omwe anachititsa mu mzinda wa Blantyre lachitatu, mfumuyi inati yakhala ikuchita manyazi kaamba ka zomwe gululi likhala likuchita pomagwiritsa ntchito dzina lake kupempha ndalama popanda iye kudziwa zomwe ndi zonyozetsa mtundu wa Achewa komanso utsogoleri wake. Pamenepa iwo anati apempha magulu onse omwe ali pansi pa mtundu wa Achewa kuti akhale pambuyo pa bungwe la Chewa Heritage Foundation (CHEFO), lomwe ndi lalikulu mdziko muno. Mfumuyi yatinso pali magulu ena omwe akhala akufuna kubweretsa m’gawaniko pakati pa iye ndi Kalonga Gawa undi ndi cholinga chofuna kugawa Achewa. ” Ine ndi Gawa Undi ndife amodzi ndipo kuyambira lero sindikufuna kumva kuti Bwalo la Achewa kapena Nkumano wa Amang’anja ndi Asena ayi, dziko lino likufunika umodzi ndi mtendere monga pali unduna owona za umodzi ndi kuphunzitsa anthu,” anatero Paramount Chief Lundu. Pansonkhanowu mfumuyi inaperekezedwa ndi mafumu a mtundu wa Achewa ndi a Mang’anja monga Chimaliro, Thomasi, Khwethemule a boma la Thyolo, Chapananga ya m’boma la Chikwawa, Govati ya m’boma la Mwanza, Dzoole kuchokera ku Dowa ndinso Mwansambo wa boma la Nkhotakota.",https://www.radiomaria.mw/lundu-athetsa-gulu-la-bwalo-la-achewa/,"August 25, 2022",Izahaki Mwacha
Papa Wati Nkhondo Ndi Yoipa,"Mtsogoleri wa mpingo wa Katolika pa dziko lonse, Papa Francisco wati nkhondo ndi yoipa kaamba koti imabweretsa mavuto ambiri pa moyo wa anthu. Iye wayankhula izi pano pomwe tsopano nkhondo pakati pa maiko a Russia ndi Ukraine yatha miyezi isanu ndi umodzi. Pamenepa iye wati akupitiriza kupempherera anthu ankhaninkhani kuphatikizapo ana a masiye omwe akuvutika m’dziko la Ukraine angakhale m’dziko la Russia. Papa Francisco wati kuchuluka kwa ana a masiye m’maiko a Russia ndi Ukraine ndi umboni wokwanira kuti nkhondo ndi yopanda pake. Iye wati anthu amene amavutika kawiri-kawiri nthawi ya nkhondo amakhala anthu osalakwa. Papa Francisco wadzudzula onse omwe amapindula ndi nkhondo ngati imeneyi popeza zofuna zao Iye wati sakuyiwalanso m’mapemphero ake a kaidi onse a nkhondo, prisoners of war. Papa Francisco wati kupatula nkhondo pakati pa maiko a Russia ndi Ukraine, dziko la pansi likuyenera kukumbukiranso anthu ankhaninkhani omwe akuvutika m’maiko a Syria, Yemen ndi Myanmar. Iye watsiriza ndi kuyikiza maiko a Russia ndi Ukraine m’manja mwa Amayi Maria.",https://www.radiomaria.mw/papa-wati-nkhondo-ndi-yoipa/,"August 25, 2022",Izahaki Mwacha
Papa Walengeza Chizindikiro Cha Ulendo Wake wa ku Kazakhstan,"Mtsogoleri wa mpingo wa Katolika pa dziko lonse Papa Francisco walengeza chizindikiro komanso mawu omutsogolera pa ulendo wake wokacheza m’dziko la Kazakhstan. Malinga ndi malipoti a Vatican Radio, Papa walengeza izi pano pomwe zokonzekera za ulendowu zili mkati. Chizindikiro cha ulendowo Ulendo wa Papa Francisco wokacheza m’dziko la Kazakhstan udzachitika kuyambira pa 13 mpaka pa 15 September. Ofesi yofalitsa nkhani ku Vatican, Holy See Press Office, yati Papa Francisco akacheza mu mzinda wa ukulu wa dzikolo wa Nur-Sultan kuti akakhale nao pa msonkhano wa atsogoleri a zipembedzo zosiyanasiyana za dziko lonse la pansi, the VII Congress of Leaders of World and Traditional Religions. Msonkhanowu womwe umachitika kamodzi mzaka zitatu zilizonse nthumwi zikakambirana pa mutu woti: udindo wa atsogoleri a zipembedzo wokhudza moyo wa anthu pa mbuyo pa mliri wa corona virus, the Role of Leaders of World and Traditional Faiths in the Socio-Spiritual Development of Humanity after the Pandemic. Papa Yohane Paulo Wachiwiri Woyera ndi yemwe adayamba kukakhala nao pa msonkhano wotere m’chaka cha 2001.",https://www.radiomaria.mw/papa-walengeza-chizindikiro-cha-ulendo-wake-wa-ku-kazakhstan/,"August 25, 2022",Izahaki Mwacha
Ana a Ulumali Akukumana ndi Mavuto Ochuluka – APDM,"Bungwe la anthu a ulumali la Association of People with Physical Disabilities in Malawi (APDM) lapempha boma ndi magulu okhudzidwa kuti atengepo gawo pa mavuto omwe ana a ulumali akukumana nawo mdziko muno. Mkulu wa bungweli a Charles Khaula ndi omwe anena izi lachiwiri pa msonkhano wa atolankhani omwe bugweli linachititsa mu mzinda wa Blantyre. Khaula: Sakuthandizidwa mokwanira ayi Iwo ati kusowa kwa aphunzitsi omwe angathe kuphunzitsa ana a ulumali ndinso kuchepa kwa zipangizo zomwe anawa amagwiritsa ntchito, ndi zina mwa zifukwa zomwe zikuchititsa kuti ana ambiri a ulumali alephere kupitiriza maphunziro awo. “Ana a ulumali ali ndi ufulu monga wina aliyense alili koma mavuto omwe anawa akukumana nawo sakuthandizidwa mokwanira ayi. M’sukulu zambiri za boma mulibe aphunzitsi ambiri omwe angathe kuphunzitsa anawa, zipangizonso monga midadada yophunzilira, zimbudzi ndi zina zambili sizikumangwidwa mwa makono kuti ana a ulumali atha kugwiritsa ntchito,” anatero a Khaula. Pamenepa iwo ati ndi kofunika kuti magulu onse okhudzidwa agwirane manja pothandiza anawa. “Ife lathu ndi pempho ku boma komanso ena onse okhudzidwa kuti tigwirane manja ndi kuthandiza anawa kuti nawo azitha kukhala moyo osangalala, ndi kumapitiriza maphunziro awo kufikira pomwe angafune,” anatero a Khaula. Padakalipano bungweli layambapo zokambirana ndi magulu ena omwe amathandizira kuyendetsa sukulu zomwe ndi za boma monga a Parents Teachers Association ndi Area Development Committee a m’maboma a Salima ndi Chikwawa kuti nawo azitha kuwonetsetsa kuti ana a ulumali akulandira chisamaliro chokwanira msukulu.",https://www.radiomaria.mw/ana-a-ulumali-akukumana-ndi-mavuto-ochuluka-apdm/,"August 24, 2022",Izahaki Mwacha
NAC Yadandaula ndi Kuchuluka kwa Mchitidwe Wogonana Msukulu za Ukachenjede,"Bungwe la National AIDS Commission (NAC) ladandaula kaamba ka kuchuluka kwa mchitidwe wogonana msukulu za ukachenjede zambiri za mdziko muno. Mkulu owona za kapewedwe ka HIV ku bungweli Dr. Hendrina Mwansambo ndi omwe anena izi mu mzinda wa Blantyre pa maphunziro a achinyamata a msukulu za ukachenjede ophunzitsa anzawo za matenda a Edzi. Mchitidwe wogonana akuti wakula kwambiri m’malo ngati amenewa – MUBAS Pamene Dr. Mwansambo amalangiza ophunzirawa za ubwino wochepetsa mchitidwewu omwe akuti ukukolezera kufala kwa kachilombo ka HIV mdziko muno, iwo ati bungwe la NAC liwonetsetsa kuti achinyamata akulandira thandizo loyenera la ku chipatala. “Tikufuna achinyamata azithandizana okhaokha kuti azimasuka ndipo azitha kupeza PEP ndi PrEP mosavuta kuti akhale otetezeka ku matenda amenewa a Edzi. Pamene tikunena izi sikuti tikuwalimbikitsa kuti azigonana ayi koma chifukwa tikudziwa kuti mchitidwe ogonana ndi ochuluka kwambiri msukulu zimenezi ndiye tikuwauza kuti ndondomeko zopewera Edzi sizinasinthe ayi, ofunika kudziletsa kapena kukhala okhulupirika kwa munthu m’modzi,” anatero mayi Mwansambo. Maphunzirowa anayitanitsa pamodzi ophunzira a msukulu za ukachenjede za Malawi University of Business and Applied Sciences (MUBAS), Blantyre International University (BIU), Kamuzu University of Health Sciences (KUHES), DAPP Chilangoma Teachers Training College komanso Millenium University.",https://www.radiomaria.mw/nac-yadandaula-ndi-kuchuluka-kwa-mchitidwe-wogonana-msukulu-za-ukachenjede/,"August 23, 2022",Izahaki Mwacha
Papa Akhazikitsa Ma Cardinal 21 Loweruka Likudzali,"Mtsogoleri wa mpingo wa katolika pa dziko lonse Papa Francisco akuyembekezeka kukhazikitsa pa udindo ma Cardinal 21 atsopano. Malinga ndi malipoti a Vatican Radio, mwambowu ulipo loweruka likudzali pa 27 August. Pa 29 May chaka chino Papa Francisco adalengeza maina a ma Cardinal atsopanowa. Papa Francisko ndi ma Cardinal Polengeza mainawa iye adafotokoza kuti ma Cardinal’wa adzawakhazikitsa pa udindowu pa 27 August chaka chino ndipo adapempha mapemphero owapempherera kuti athe kuyendetsa bwino mpingo. Iwo akuchokera mbali zosiyana-siyana za dziko la pansi kusonyeza kuti mpingo wa katolika ndi mpingo wa pa malo ponse. Asanu ndi atatu mwa Cardinal’wa ndi ochokera ku ulaya, asanu ndi m’modzi kuchokera ku Asia, m’modzi wochokera ku North America, anayi ochokera ku Central America ndi Latin America ndipo awiri akuchokera ku Africa ku maiko a Nigeria ndi Ghana. Kukhala Cardinal ndi udindo waukulu kwambiri ndipo zimatanthauza kuti munthuyo amasanduka nduna yothandiza Papa kuyendetsa mpingo wa Katolika pa dziko lonse. Ntchito ina yaikulu ndiye kusankha Papa watsopano ngati Papa yemwe adalipoyo wamwalira kapena kutula pansi udindo wake.",https://www.radiomaria.mw/papa-akhazikitsa-ma-cardinal-21-loweruka-likudzali/,"August 23, 2022",Izahaki Mwacha
Papa Wati Ndi Wokhudzidwa Ndi Mkangano Wa Mpingo Ndi Boma Mdziko La Nicaragua,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa kwambiri ndi mavuto omwe alipo pakati pa mpingo wa Katolika ndi boma m’dziko la Nicaragua. Malinga ndi malipoti a Vatican Radio, Papa Francisco wayankhula izi ku likulu la Mpingo ku Vatican. Iye wati ndi wokhudzidwa kwambiri kuti boma la dziko la Nicaragua likupitiriza kutseka pakamwa mpingo wa Katolika m’dzikolo komanso kuti mpingowo usathe kugwira ntchito zake zina momasuka. Ngakhale zinthu zili chomwechi, Papa Francisco wati akukhulupilira kuti kukambirana ndi njira yokhayo yomwe ingadzetse chimvano pakati pa mbali ziwirizi. “Mokhudzidwa kwambiri ndikutsatira mavuto a m’dziko la Nicaragua pakati pa boma ndi Mpingo wa Katolika. Ine ndikukhulupirira kuti mavuto onsewa angathe pochita zokambirana koma momasukirana,” watero Papa Francisco. Nkhani yomwe yautsa mapiri pa chigwa ndi yakuti maepiskopi ndi ansembe a mpingo wa Katolika, nyumba zofalitsa nkhani, mabungwe omwe si a boma akuganiziridwa ndi boma la dzikolo kuti akuthandiza zipani zotsutsa. Pa chifukwa ichi, boma la dziko la Nicaragua latseka wayilesi zingapo za mpingo wa Katolika komanso kumanga Bishop Rolando Álvarez wa mpingowu, ansembe asanu, msemino m’modzi komanso mtolankhani wa wailesi ya kanema ya mpingowu. Padakali pano bungwe la maepiskopi a mpingo wa katolika ku Latin America, Conference of Latin American Bishops, ladzudzula boma la dziko la Nicaragua. Nalo bungwe la United Nations ladzudzula boma la dziko la Nicaragua ndipo lati likugwirizana kwathunthu ndi Bishop Álvarez amene boma la dziko la Nicaragua lamumanga. Kuwonjezera apa bungwe lomenyera ufulu wa anthu la Inter-American Commission on Human Rights ladzudzulanso boma la dzikolo ndi kupempha kuti onse omwe amangidwa amasulidwe",https://www.radiomaria.mw/papa-wati-ndi-wokhudzidwa-ndi-mkangano-wa-mpingo-ndi-boma-mdziko-la-nicaragua/,"August 23, 2022",Izahaki Mwacha
Papa Wapepesa Mpingo Wa Coptic Mdziko La Egypt,"Mtsogoleri wa mpingo wa Katolika pa dziko lonse Papa Francisco watumiza uthenga wopepesa ku mpingo wa Coptic Orthodox m’dziko la Egypt. Malinga ndi malipoti a Vatican Radio, Papa watumiza uthengawu potsatira ngozi ya moto pa tchalitchi lina la mpingowu m’dzikolo pomwe panafa anthu okwana 41. Tchalitchi lomwe lapsa ndi motowo Papa Francisco watumiza uthengawu kwa mkulu wa mpingo wa Coptic Orthodox kudzera mwa mlembi wa mkulu wa likulu la mpingo wa Katolika pa dziko lonse, Cardinal Pietro Parolin. Mu uthengawu iye wati ali ndi chisoni chachikulu kaamba ka ngoziyi yomwe yaphetsa anthu ochuluka kuphatikizapo episkopi wa mpingo wa Coptic Orthodox ndi ana ochuluka. Iye wati ali pafupi ndi anamfedwa onse pa nthawi yovutayi ndipo wati akufunira onse ovulala kuchira kwa msanga. Akhristu a mpingo wa Coptic kukhudza maliro a episkopi wawo Iye watsiriza ndi kuyikiza m’manja mwa Mulungu mizimu ya onse omwe afa pa ngoziyi. Malipoti akuti vuto la magetsi lidapangitsa kuti moto owopsa ubuke pa tchalitchi la mpingo wa Coptic Orthodox ku dera la Giza lamulungu lapitali pomwe mapemphero adali mkati ndipo izi zidachititsa kuti pakhale chipwirikiti maka pothawa motowu mtchalitchili. Pa chipwirikitichi anthu 41 adafa ndipo mwa anthu omwe adafawa ndi episkopi wa mpingo wa Coptic Orthodox komanso ana ochuluka.",https://www.radiomaria.mw/papa-wapepesa-mpingo-wa-coptic-mdziko-la-egypt/,"August 19, 2022",Izahaki Mwacha
Papa Wapereka Thandizo la Ndalama Ku Sri Lanka,"Likulu la mpingo wa Katolika pa dziko lonse lalengeza za thandizo la ndalama zokwana 150 million Kwacha zomwe Papa Francisco wapereka kwa mabanja 400 omwe abale awo adafa komanso kuvulala mabomba ataphulika pa matchalichi ena m’dziko la Sri Lanka m’chaka cha 2019. Pa mkumano wake Papa Francisko ndi Cardinal Ranjith waku Sri Lanka M’mawu ake atalandira thandizoli Cardinal Malcolm Ranjith wa m’dziko la Sri Lanka wati ndi woyamika Papa Francisco kaamba ka thandizoli. Cardinal Ranjith wafotokoza kuti pa mkumano wake ndi Papa Francisco, Papa’yu adafuna kudziwa za momwe moyo wa mabanja omwe adakhudzidwa ndi kuphulika kwa m bombawa  ukuyendera ndipo apa ndi pomwe Papa Francisco adaganiza zothandiza mabanjawa. Malinga ndi malipoti, anthu ena osadziwika adaphulitsa mabomba a tinke nawo pa tchalitchi la mpingo wa Katolika komanso tchalitchi la Mpingo wa Evangelical m’dziko la Sri Lanka mchaka cha 2019. Anthu okwana 269 anafa pa chiwembuchi ndipo ena ambiri anavulala.",https://www.radiomaria.mw/papa-wapereka-thandizo-la-ndalama-ku-sri-lanka/,"August 19, 2022",Izahaki Mwacha
Chakwera Watsindika Za Kufunika Kwa Malamulo Oteteza Miyala Ya Mtengo Wa Patali,"Mtsogoleri wa dziko lino Dr. Lazarus Chakwera wati ndi kofunika kuti pakhale malamulo oyenera othandiza kuti miyala ya mtengo wa patali yomwe yapezeka m’dziko muno ipindulure a Malawi eni ake. Chakwera kulandiridwa ndi wachiwiri wake Saulosi Chilima pa bwalo la ndege la Kamuzu President Chakwera waankhula izi lachinayi pa bwalo la ndege la Kamuzu International mu mzinda wa Lilongwe pomwe amafika m’dziko muno kuchokera m’dziko la Democratic Republic of Congo komwe anakachita nawo msonkhano wa atsogoleri a mu bungwe la za chitukuko m’mayiko a ku mmwera kwa Africa la Southern Africa Development Community (SADC). Iye wati malamulo ndi ndondomeko zoyenera pa nkhaniyi zingathandize kuti ndalama zopezeka kuchokera ku miyala ya mtengo wa patali zithandize pa zitukuko za m’dziko muno. “Tiwonetsetse kuti zinthu zomwe chauta anatipatsazi, pakhale malamulo oyenera okomera a Malawi. Ndondomeko zotsatidwa zikhalenso zokwanira kuti kagwiritsidwe ntchito ka chumachi kakhalenso koyenera,” anatero a Chakwera. Pamenepa iwo anati kusamalitsa kwa ndalamazi kutha kuthandiza kuti dziko lino lichite zitukuko zosiyanasiyana monga kumanga sukulu, zipatala ndi zinthu zina zomwe zingapindulire anthu onse.",https://www.radiomaria.mw/chakwera-watsindika-za-kufunika-kwa-malamulo-oteteza-miyala-ya-mtengo-wa-patali/,"August 19, 2022",Izahaki Mwacha
Mphunzitsi Anjatidwa Kaamba Kogwilira Ophunzira,"Mphunzitsi wina wa sukulu ya pulayimale ali m’manja mwa apolisi kaamba komuganizira kuti wagwililira msungwana wa zaka khumi ndi zisanu m’boma la Nkhotakota. Malinga ndi wachiwiri wa wofalitsa nkhani za apolisi m’bomalo Sergeant Chisomo Chuma, woganiziridwayu ndi Lusungu Musumba wa zaka 36 yemwe ndi mphunzitsi pa sukulu ya Mwalawambira m’bomalo ndipo wapalamula mlanduwu pa 14 August chaka chino. Woganiziridwayu akuti anayitana mtsikanayo ku nyumba kwake komwe anamuwumiriza kuti agone naye. Atapita kwawo msungwanayu yemwe ndi wophunzira wa kalasi ya sitandade 7 pa sukulu yomweyo, anafotokozera makolo ake zomwe mkuluyu anamuchita zomwe sizinasangalatse makolowo ndipo anakanena ku polisi. Zotsatira za ku chipatala zasonyeza kuti mtsikanayo anagwiliridwadi. A Lusungu Musumba omwe ndi a m’mudzi mwa Kapolo m’dera la mfumu yaikulu Kilipula m’boma la Karonga, akuyembekezeka kukawonekera ku khothi komwe akayankhe mlandu wogwirira mwana.",https://www.radiomaria.mw/mphunzitsi-anjatidwa-kaamba-kogwilira-ophunzira/,"August 19, 2022",Izahaki Mwacha
Papa Wapempha Uneneri Wa Amayi Maria Kuti Akhristu Adziyika Patsogolo Yesu Khristu,"Poyankhula lachitatu kwa akhristu ochokera ku Poland omwe adali nawo mu Hall ya Papa Paulo wa 6, Papa Francisco wapempha Amayi Maria kuti apitirize kutsogolera akhristu a m’maiko a ku ulaya ndi dziko lonse la pansi ndi cholinga choti aziyika patsogolo Yesu Khristu komanso mawu a Mulungu omwe  ndi Uthenga wa Chipulumutso. Iye sadayiwalenso kupempha Amayi Maria kuti athandize anthu a m’dziko la Ukraine omwe wati akuvutika kwambiri. Papa Francisco wayikizanso m’manja mwa Amayi Maria achinyamata onse, anthu achikulire ndi onse omwe ayamba moyo wa banja posachedwapa. Iye wati ndi pemphero lake kuti anthu onsewa aziyika patsogolo m’moyo wawo Yesu Khristu komanso Mau a Mulungu. Pa mwambowu pa tsikuli, panachitika zinthu zosangalatsa ndi zopatsa chidwi. Chomwe chinachitika ndi chakuti pamene Papa Francisco amayankhula za kufunika kwa mgwirizano pakati pa anthu achikulire ndi achichepere, kamwana kena ka zaka zinayi kadawasiya makolo ake ndi kuthamangira ku stage komwe Papa Francisco adakhala ndi akuluakulu ena. Mwanayu anayenda mpaka kukayima pafupi penipeni ndi Papa Francisco. Papa Francisco anaoneka wokondwa ndipo anamuyankhula mwanayu ndi kukhala naye ka nthawi asanabwerere komwe makolo ake anakhala.",https://www.radiomaria.mw/papa-wapempha-uneneri-wa-amayi-maria-kuti-akhristu-adziyika-patsogolo-yesu-khristu/,"August 19, 2022",Izahaki Mwacha
Anthu Atatu Anjatidwa Kaamba Kotchula Wina Kuti Ndi Mfiti,"Apolisi m’boma la Dowa amanga anthu atatu kaamba kowaganizira kuti amaloza chala mkulu wina kuti ndi mfiti. Nkhaniyi yachitika lachiwiri m’mudzi wa Matekenya mdera la mfumu yaikulu Msakambewa m’boma la Dowa pomwe a Mickness Moses Luka, Maliko Green Chibwe ndi a Dickson Green Chibwe onsewa a m’mudzi mwa Kachinga m’dera la mfumu yaikulu Msakambewa m’bomalo akhala akunena bambo Daniel Keliasi kuti ndi mthakati. Wofalitsa nkhani za apolisi m’bomalo Sub Inspector Gladson M’bumpha wati anthuwa akhala akunena a Kelias kuti ndi omwe anapha mwana wawo yemwe anamwalira masabata atatu apitawo. Anthuwa akuti amaganizira kuti mwana wawo wam’muna yemwe dzina lake ndi Brenda Luka yemwe anamwalira pa ngozi ya njinga kumeneko, akuti ali moyo ndipo akusungidwa mu chigayo cha mkuluyo ponena kuti ena mwa iwo akhala akumuona m’nyumbamo. Potsatira izi anthuwo anapita kunyumba kwa mkuluyo komwe anayamba chisokonezo pofuna kuthana ndi mwini chigayoyo koma achitetezo cha kumudzi ndi omwe anapulumutsa bamboyu. Oganiziridwawa omwe ndi pachibale, awononga katundu osiyanasiyana pa nyumbapo kuphatikizapo zigayo ziwiri za mkuluyo ndipo katunduyo ndi wa ndalama zoposa 5.4 million kwacha. Anthuwa awatsekulira mlandu wonena munthu kuti ndi mfiti, kuwononga katundu wamwini ndiponso wa kuba ndipo akuyembekezeka kukawonekera ku khothi komwe akayankhe milanduyi.",https://www.radiomaria.mw/anthu-atatu-anjatidwa-kaamba-kotchula-wina-kuti-ndi-mfiti/,"August 19, 2022",Izahaki Mwacha
Msonkhano Wa Maiko A M’bungwe La SADC Wayambika,"Msonkhano wa nambala 42 wa atsogoleri a mu bungwe la za chitukuko m’mayiko a ku mmwera kwa Africa la SADC wayamba m’dziko la Democratic Republic of Congo (DRC). President Chakwera wa Malawi ndi President Tshisekedi wa DRC Pa msonkhanowu mtsogoleri wa dziko lino Dr. Lazarus Chakwera yemwe adali wapampando wa bungweli kwa chaka chimodzi wapereka udindowu kwa mtsogoleri wa dziko la Democratic Republic of Congo, Felix Tshisekedi. M’mawu ake popereka udindowu, President Chakwera wapempha maiko a bungweli kuti agwirane manja popititsa patsogolo chitukuko cha maiko awo ndipo iye wati maiko a mu bungweli akusowa ndalama zokwana 57 billion dollars za ku America zothandiza pa chitukuko. Atsogoleri omwe akuchita nawo msonkhanowu ndi mtsogoleri wa dziko la South Africa, Cyril Ramaphosa; mtsogoleri wa dziko la Zambia, Hakainde Hichilema, mtsogoleri wa dziko la Namibia, Hage Geingob, mtsogoleri wa dziko la Tanzania, Samia Suluhu Hassan, mtsogoleri wa dziko la Mozambique, Filipe Nyusi, mtsogoleri wa dziko la Botswana, Mokgweetsi Masisi komanso mtsogoleri wa dziko la Eswathini, King Mswati wachitatu. Bungwe la SADC adalikhazikitsa m’chaka cha 1992.",https://www.radiomaria.mw/msonkhano-wa-maiko-a-mbungwe-la-sadc-wayambika/,"August 17, 2022",Izahaki Mwacha
"Papa Watsindika Kufunika Kwa Mgwirizano wa Anthu Achikulire, Achinyamata","Poyankhula lachitatu ku Vatican, Papa Francisco watsindika za kufunika kwa mgwirizano pakati pa anthu achikulire ndi achinyamata. Iye wati ndi zinthu zosakhala bwino kuona anthu achikulire akuchita zawo nawonso achinyamata akuchita zao. Pamenepa Papa Francisco wati zinthu zambiri zingamayende bwino komanso kupita patsogolo ngati pali mgwirizano pakati pa magulu awiriwa omwe wati sakuyenera kukhala pa mpikisano wina uliwonse. Iye wati ndi kofunika ndi koyenera kuti achinyamata azikhala pafupi ndi anthu achikulire kuti aziphunzira luntha ndi luso la anthu achikulire. Pa mwambowu Papa Francisco wakambaponso za imfa ponena kuti imfa ndi yowawa ndipo yosazolowereka. Komabe iye wati imfa ndi chiyambi cha moyo wina watsopano pamene mavuto onse a moyo uno sakhalanso ndi mphamvu ina iliyonse pa munthuyo",https://www.radiomaria.mw/papa-watsindika-kufunika-kwa-mgwirizano-wa-anthu-achikulire-achinyamata/,"August 17, 2022",Izahaki Mwacha
Aliyense Akhale ndi Chiphaso cha Unzika – Nduna,"Nduna yowona chitetezo cha m’dziko mayi Jean Sendeza apempha anthu mdziko muno kuti aliyense ayesetse kukhala ndi chiphaso cha unzika. Iwo amayankhula izi lachiwiri ku Chigodi kwa Santhe m’boma la Kasungu pa mwambo wokumbukira kalembera osiyanasiyana wa m’dziko muno. Sendeza: Aliyense akhale ndi chiphaso Kuno ku Africa, mwambowu umachitika pa 10 August chaka chilichonse koma kuno ku Malawi, chaka chino mwambowu wachitika pa 16 August. “Tikufunitsitsa kuti aliyense mdziko muno akhale ndi chiphaso. Aliyense kuyambira amene wangobadwa kumene, amene ali pa banja, mpaka amene wafa,” anatero mayi Sendeza. Pamenepa ndunayi yalamula mlembi wamkulu ku nthambi yowona za kalembera wa unzika mdziko muno ya National Registration Bureau (NRB) kuti atsekule positi ofesi ya Santhe m’boma la Kasungu kukhala malo olembetserako ziphaso za unzika kuti anthu asamapite madera a kutali. Polankhulapo mkulu wa bungwe a United Nations (UN) ku nthambi ya United Nations Development Programme (UNDP)m’dziko muno a Shigeki Komatsubara anati ndi okondwa ndi momwe dziko la Malawi likuchitira pa ntchito ya kalembera makamaka popereka ziphaso za unzika kwa anthu. Iwo anati ndi cholinga cha mabungwe a UNDP ndinso UNICEF kuti ntchito ya kalembera wa ana yomwe boma likugwira pano ifikire mwana aliyense. Mwambowu unasonkhanitsa magulu a anthu osiyanasiyana kuphatikizapo nduna za boma zitatu.",https://www.radiomaria.mw/aliyense-akhale-ndi-chiphaso-cha-unzika-nduna/,"August 17, 2022",Izahaki Mwacha
"Papa Wapempha Maiko, Mabungwe Athandize Dziko la Somalia ndi Chakudya","Mtsogoleri wa mpingo wa Katolika pa dziko lonse Papa Francisco wapempha maiko ndi mabungwe kuti athandize dziko la Somalia ndi chakudya. Malinga ndi malipoti a Vatican Radio, Papa wapereka pempholi ku likulu la mpingowu ku Vatican. Iye wati dziko la Somalia komanso maiko oyandikana nalo, akusowa thandizo la chakudya kaamba ka ng’amba. Anthu a mdziko la Somalia akuvutika ndi njala Iye wati maikowa ali pa mavuto owopsa ndipo kuti akusoweka thandizo la msangamsanga. “Ndikukhulupilira kuti maiko ndi mabungwe achitapo kanthu kuthandiza maiko amenewa ngakhale kuti nkhondo imayiwalitsanso za mavuto aakulu ngati amenewa koma ndi zofunika kwambiri kuti maiko ndi mabungwe achitepo kanthu,” watero Papa Francisco. Nthambi ya bungwe la United Nations yowona za chakudya ndi ulimi ya Food and Agriculture Organization (FAO) yati njala yowopsa ikuyembekezeka kuyambira mwezi wa September ngati vuto la ng’ambali lipitilire monga m’mene ziliri padakali pano. Nthambi ya bungwe la United Nations yowona za anthu othawa kwawo ya UNHCR komanso bungwe la Norwegian Refugee Council (NRC), ati anthu pafupifupi 1 million athawa m’makwawo kupita madera ena a dziko lomwelo la Somalia kupita kumasaka chakudya.",https://www.radiomaria.mw/papa-wapempha-maiko-mabungwe-athandize-dziko-la-somalia-ndi-chakudya/,"August 17, 2022",Izahaki Mwacha
ACB Yamanga A Mwanamvekha,"Senior Resident Magistrate Wanangwa Nyirenda wapereka belo kwa nduna yakale ya zachuma a Joseph Mwanamvekha omwe masanawa anamangidwa ndi bungwe lolimbana ndi katangale ndi ziphuphu mdziko muno la Anti-Corruption Bureau (ACB). Watuluka pa belo – Mwanamvekha Malinga ndi kalata yomwe bungwe la ACB latulutsa ndipo yasayinidwa ndi mneneri wa bungweli mayi Egritta Ndala, a Mwanamvekha akuwaganizira kuti anagwiritsa ntchito udindo wawo molakwika povomereza ndalama zoposa 18 million dollars zopita ku unduna owona za chitetezo cha mdziko zomwe anagulira uniform komanso zipangizo zina za nthambi ya ndende. Bungwe la ACB akuti linalandira dandaulo pa 16 October m’chaka cha 2020 kuti unduna owona za chitetezo cha mdziko muno wagula zinthuzi mosatsata ndondomeko ndipo kafukufuku wawo ndi yemwe wachititsa kuti bungweli limange a Mwanamvekha. Padakalipano bungweli latsekulira a Mwanamvekha mlandu wogwiritsa ntchito udindo wawo molakwika komanso kusasamala pa ntchito zomwe ndi zotsutsana ndi gawo 25b ndime 1 ya buku lowona za milandu ya katangale komanso gawo 121 ya bukhu loperekera zilango mdziko muno.",https://www.radiomaria.mw/acb-imanga-a-mwanamvekha/,"August 16, 2022",Izahaki Mwacha
Mzika yaku Rwanda Ilipira Chindapusa Kaamba Kopezeka ndi Chamba,"Mzika ina ya mdziko la Rwanda, ayilamula kuti ipereke chindapusa cha ndalama zokwana 100 sauzande kwacha kulephera apo akakhale ku ndende kwa miyezi 9 kaamba kopezeka ndi chamba. Woyimira boma pa mlanduwu Sergeant Joseph Banda anawuza bwalo la milandu kuti mkuluyu, Isaac Byamungu anamangidwa pa 2 mwezi uno ku malo osungira anthu othawa kwawo a Dzaleka m’boma la Dowa, atapezeka ndi chamba komanso kuti amagulitsa chambachi kwa anthu ena mderalo. Atawonekera mu bwaloli mkuluyu anauvomera mlanduwu omwe ndi otsutsana ndi gawo 4 la malamulo oyendetsera za mankhwala ozunguza bongo. First Grade Magistrate Robert Botha anati wapereka chigamulo cha mtunduwu kuti ena atengerepo phunziro. Byamungu ndi mzika ya dziko la Rwanda koma amakhala ku malo osungira anthu othawa kwawo a Dzaleka m’boma la Dowa.",https://www.radiomaria.mw/mzika-yaku-rwanda-ilipira-chindapusa-kaamba-kopezeka-ndi-chamba/,"August 16, 2022",Izahaki Mwacha
Papa Wapempha a Katolika Adzikonda Kupita ku Malo Oyera a Amayi Maria,"Mtsogoleri wa Mpingo wa Katolika pa dziko lonse Papa Francisco wapempha a Katolika kuti azikonda kupita ku malo oyera a Amayi Maria aliwonse omwe ali nao pafupi. Malinga ndi malipoti a Vatican Radio Papa Francisco walankhula izi dzulo ku likulu la mpingo ku Vatican pamene mpingowu umachita chaka cha kukwera kwa Amayi Maria kumwamba. Papa kudalitsa chithuzni cha Amayi Maria Iye wati ndi koyenera kumapita ku malowa kukapemphera maka pa masiku akuluakulu a chaka cha Amayi Maria. “Pa tsiku lalikulu ngati ili la chaka cha kukwezedwa kwa Amayi Maria kumwamba ndi kukulimbikitsani kuti muzikonda kupita ku malo oyera aliwonse a Amayi Maria kukapemphera,” wayankhula motero Papa Francisco. Iye watsindika za kufunika kopemphera kwambiri ndi kudzikhuthula m’manja mwa Amayi Maria ndi kumawapempha kuti mtendere ukhazikike pa dziko la pansi makamaka m’maiko momwe muli nkhondo. Papa Francisco wati ndi wokondwa kuti anthu ambiri ku Rome pa tsiku la chaka cha kukwezedwa kwa Amayi Maria kumwamba amakapemphera mu tchalichi chachikulu cha Amayi Maria. Iye anamaliza ndi kupempha anthu okwana 10,000 omwe adali pa bwalo la Saint Peter’s Square kuti azimupempherera.",https://www.radiomaria.mw/papa-wapempha-a-katolika-adzikonda-kupita-ku-malo-oyera-a-amayi-maria/,"August 16, 2022",Izahaki Mwacha
Papa Wati Amayi Maria Amayenda ndi Akhristu,"Mtsogoleri wa mpingo wa Katolika pa dziko lonse, Papa Francisco wati Amayi Maria amayenda limodzi ndi akhristu. Malinga ndi malipoti a Vatican Radio, Papa wayankhula izi lolemba pomwe mpingo umachita chaka cha kukwezedwa kwa Amayi Maria kumwamba chomwe chimachitika pa 15 August chaka chilichonse. Monga chaka chachikulu mu Mpingo wa Katolika nthawi ya 12 koloko masana a lolemba, Papa Francisco adatsogolera anthu omwe adasonkhana pa bwalo la Saint Peter’s Square ku Vatican ponena pemphero la Uthenga wa Mnjelo kwa Amayi Maria, Angelus. M’mawu ake iye wati Amayi Maria sawasiya akhristu okha koma amawagwira pa makono ndi kumayenda nao limodzi. Koma si pokhapo iye waonjezeranso kuti monga Amayi a Mpingo, Amayi Maria amayitanira akhristu ku chisangalalo chosatha. Papa Francisco walimbikitsa akhristu kuti atengere chitsanzo cha Amayi’wa pokhala anthu odalira ndi kukhulupilira Mulungu. Mpingo wa Katolika umakhulupirira kuti monga Amayi Maria ali amayi a mpulumutsi Yesu Khristu yemwe ndi Mulungu Mwana, adakwezedwa kumwamba ali ndi thupi komanso mzimu wawo. Papa Pio wa 12 ndi yemwe adakhazikitsa maphunzitso amenewa otchedwa dogma pa 1 November m’chaka cha 1950 kudzera m’kalata yotchedwa Munificentissimus Deus. Dogma ndi maphunzitso amene mkatolika aliyense ayenera kuvomereza ndi kukhulupilira.",https://www.radiomaria.mw/papa-wati-amayi-maria-amayenda-ndi-akhristu/,"August 16, 2022",Izahaki Mwacha
Apolisi Anjata Mzika 81 Za Mdziko La Ethiopia,"Mzika za mdziko la Ethiopia zokwana 81 zili mchitolokosi cha apolisi m’boma la Karonga poziganziira kuti zalowa mdziko muno opanda chilorezo. Wofalitsa nkhani za apolisi m’boma la Karonga, George Mulewa watsimikiza za nkhaniyi ndipo wati apolisiwa amanganso anthu ena awiri omwe ndi mzika za dziko lino powaganizira kuti ndi omwe anathandizira kuti mzika za ku Ethiopia-zo zilowe mdziko muno. Anthuwa akuti amangidwa ndi asilikali a Malawi Defence Force (MDF) amene anayika roadblock pa Chilumba m’bomalo. “Anthuwa alipo 81 ndipo anakwera mu galimoto ya van. Anagwidwa ndi anzathu a MDF omwe anayika roadblock pa malo ena otchedwa Chilumba kunoko ku Karonga,” anatero a Mulewa. Padakalipano a Mulewa ati anthuwa akuwafunsa mafunso ndipo pambuyo pake akawonekera ku bwalo la milandu komwe akayankhe mlandu wolowa mdziko muno popanda chilorezo pamene awiriwo akayankha mlandu wothandizira anthu kulowa mdziko muno mozembera boma.",https://www.radiomaria.mw/apolisi-anjata-mzika-81-za-mdziko-la-ethiopia/,"August 9, 2022",Izahaki Mwacha
Amayi Sakupikisana Nawo pa Chisankho Chapadera,"Bungwe loyendetsa chisankho mdziko muno la Malawi Electoral Commission (MEC) ladandaula kaamba ka kusowa kwa amayi pa mndandanda wa anthu omwe akupikisana nawo pa chisankho chapadera chomwe chikuyembekezeka kuchitika pa 23 August 2022, m’madera atatu a makhansala mdziko muno. Mwafulirwa: Palibe mayi amene wadzapereka zikalata zake Wofalitsa nkhani za bungweli a Sangwani Mwafulirwa ati izi zili chomwechi ngakhale bungweli linayika njira zolimbikitsira amayi kupikisana nawo m’maudindo kuphatikizapo kutsitsa ndi theka ndalama yomwe opikisana amayenera kulipira ku bungweli. Iwo ati ngakhale izi zili zomwechi amayi amene analembetsa kuti adzaponya voti pa chisankhochi, ndi ochuluka kuposa abambo. “Madera onse atatu palibe mayi amene wadzapereka zikalata zake kuti apikisana nawo ngati khansala. Koma ifeyo a MEC m’mbuyomu takhala tikumapereka discount kuti amayi amene akufuna kuyima nawo pa chisankho apereke half ya ndalama yomwe amuna amapereka. Iyi inali njira yowalimbikitsira amayi kuti adzipikisana nawo m’maudindowa,” anatero a Mwafulirwa. Pamenepa a Mwafulirwa ati ndi kofunika kufufuza ndi kupeza chimene chikupitilira kulepheretsa amayi kupikisana nawo pa maudindo ngakhale boma ndi mabungwe akulimbikitsa za izi. Malinga ndi bungwe la MEC, anthu atsopano amene alembetsa mkaudnula wa voti m’madera atatu a komwe kuchitike chisankhochi a Shire ku Balaka, Wenya ku Chitipa komanso Lupembe ku Karonga alipo 1,070. Mwa anthuwa 409 ndi aamuna pamene 661 ndi aakazi. Anthu amene anakawona maina awo mkaundula wa voti ndi 10,110 omwe 3, 753 ndi amuna ndipo 6,357 ndi akazi. Ngakhale izi zili chomwechi, mwa anthu 15 omwe apereka zikalata zawo kuti apikisane nawo pa udindowu, palibepo munthu wa mkazi.",https://www.radiomaria.mw/amayi-sakupikisana-nawo-pa-chisankho-chapadera/,"August 9, 2022",Izahaki Mwacha
Papa Wati ndi Wokhudzidwa ndi Imfa ya Anthu Ochuluka pa Ngozi ya Bus mdziko la Croatia,"Mtsogoleri wa mpingo wa Katolika pa dziko lonse Papa Francisco wati ndi wokhudzidwa ndi imfa ya anthu ochuluka pa ngozi ya bus m’dziko la Croatia. Malinga ndi malipoti a Vatican Radio Papa Francisco wayankhula izi ku likulu la mpingowu ku Vatican. Bus yomwe inachita ngoziyo Iye wati kudzera mu uneneri wa Amayi Maria, wayikiza m’manja mwa Mulungu mizimu ya anthu onse omwe afa pa ngoziyi komanso wati waikiza m’manja mwa Mulungu anamfedwa onse ndi ovulala onse. “Ndine munthu wodzadzidwa ndi chisoni kumva za ngozi yowopsayi yomwe yakhudza anthu omwe adali pa ulendo wokapemphera ku malo oyera ku Medjugorje. Kudzera mu uneneri wa Amayi Maria ndikupemphera kuti Mulungu alandire mu ufumu wake mizimu ya onse omwe afa ndipo sindikuyiwala kupempherera anamfedwa onse ndi omwe avulala,” watero Papa Francisco. Malipoti akuti anthu khumi ndi awiri (12) adafa pa ngoziyi ndipo ena 32 adavulala. Ngoziyi yachitika loweruka lapitali nthawi ya ku m’mawa bus yomwe anthuwa adaakwera itasiya msewu ndi kukalowa ku phompho. Ena mwa omwe adali mu bus’yi ndi ansembe atatu komanso asisitere asanu ndi m’modzi (6). Anthuwa adali pa ulendo wokapemphera ku malo oyera ku Medjugorje m’dziko la Bosnia-Herzegovina kumene akuti Amayi Maria adawonekera kwa ana ena mzaka za m’ma 1980.",https://www.radiomaria.mw/papa-wati-ndi-wokhudzidwa-ndi-imfa-ya-anthu-ochuluka-pa-ngozi-ya-bus-mdziko-la-croatia/,"August 9, 2022",Izahaki Mwacha
MERA Ikuwunguza za Mitengo Yatsopano ya Magetsi,"Bungwe lowona za mphamvu za m’bwezera lati likufuna kukhazikitsa mitengo yatsopano yogulira magetsi kudzera mu ndondomeko yomwe ikutchedwa Tsinde la Magetsi. Watsimikiza za nkhaniyi – Khonje Malingana ndi chikalata chomwe bungweli latulutsa, ndondomeko ya Tsinde la Magetsi lomwe akutsatira pano linakhazikitsidwa mchaka cha 2018 ndipo limayenera kutha mu zaka zinayi zomwe zifike kumapeto mwezi wa September 2022. Malingana ndi mneneri wa bungweli Fitina Khonje, kukhazikitsa mitengo yatsopano ya magetsi kumathandiza kuti magetsi adzipezeka moyenera kaamba koti nthambi zonse zokhudzidwa ndi kupanga magetsi, kugulitsa ndinso kupereka magetsi kwa makasitomala, imayenda bwino potsatira kumvana pa mtengo oyenera. Motero Khonje wati kuyambira mwezi wa October, bungwe la MERA likhala likuchita mikumano ndi magulu okhudzidwa pa nkhani za magetsi kuti amvane pa mulingo woyenera kugulira ndinso kugulitsa magetsi kwa zaka zina zinayi zikubwerazi. Ndondomekoyi ikakhazikitsidwa imathandiza kuti mabungwe okhudzidwa ndi kupanga, kupereka ndi kugulitsa magetsi azitha kukweza mitengo ya magetsi pa nyengo ya zaka zinayi pa mulingo omwe anapatsidwa.",https://www.radiomaria.mw/mera-ikuwunguza-za-mitengo-yatsopano-ya-magetsi/,"August 9, 2022",Izahaki Mwacha
Papa Watsindika Za Kufunika Kwa Chikhulupiliro Mwa Mulungu,"Mtsogoleri wa mpingo wa Katolika pa dziko lonse Papa Francisco watsindika za kufunika koyika chikhulupiliro mwa Mulungu komanso chisamaliro chake. Malinga ndi malipoti a Catholic News Agency, Papa wayankhula izi lamulungu ku likulu la mpingo wa katolika ku Vatican. Iye wati palibe chifukwa chochitira mantha popeza Mulungu amayenda ndi anthu ake nthawi zonse. Iye walimbikitsa anthu pa za kufunika kochotsa mantha ndi kupewa kumangodandaula ponena kuti Mulungu amayenda ndi anthu ake nthawi zonse. Papa Francisco wati kawiri-kawiri anthu ambiri amadziyika okha mu ndende posamadzikhulupirira okha ndi kumangodandaula. Iye wati kuchita mantha kumalepheretsa anthu kuyenda chitsogolo komanso kumalepheretsa kupeza mayankho a mavuto osiyanasiyana ndipo wati mapeto ake anthu ambiri amayesa kuti angathe kupeza mayankho mu chuma ndi zinthu zina koma pa mapeto pake anthu ambiri amakhalabe okhumudwa ndi osakhutitsidwa. Papa Francisco wati kudzera mu Uthenga Wabwino wa tsiku lamulungu la 19 mu nyengo ya pa chaka Ambuye Yesu akutsimikizira anthu ndi mawu oti: Musaope.",https://www.radiomaria.mw/papa-watsindika-za-kufunika-kwa-chikhulupiliro-mwa-mulungu/,"August 8, 2022",Izahaki Mwacha
Papa Walimbikitsa Akhristu Kugwiritsa Ntchito Njira za Makono Polalika Uthenga wa Chipulumutso,"Mtsogoleri wa mpingo wa Katolika pa dziko lonse Papa Francisco walimbikitsa akhristu za kufunika kogwiritsa ntchito njira za makono zotumizira mauthenga polalika uthenga wa chipulumutso. Malinga ndi malipoti a Vatican Radio, Papa wayankhula izi mu uthenga wake wa pa kanema kwa nthumwi za ku msonkhano m’dziko la Mexico wokambirana za kufunika kwa njira za makono zofalitsira ma uthenga polalika uthenga wa chipulumutso. Iye wati njira za makono zofalitsira mauthenga zingathandize kwambiri kufikira anthu omwe sadamvebe za uthenga wa chipulumutso. Iye wati kugwiritsa ntchito makina a intaneti pofalitsa uthenga wa chipulumutso ndi njira ya mphamvu yothandiza kufikira anthu ankhaninkhani. “Ndafuna mudziwe kuti kulalika Mawu a Mulungu kudzera pa makina a intaneti ndi utumiki wina wa paderadera ndipo mudziwe kuti ndinu a mishonare a Mpingo ndipo ndinu gawo lina la Mpingo lofunika kwambiri polalika za chikondi ndi chifundo cha Mulungu,” watero Papa Francisco mu uthengawu. Iye wati kudzera mu ulendo wake wa posachedwapa wa m’dziko la Canada adalimbikitsa akhristu za kufunika kopeza njira zatsopano zothandiza kufikira anthu omwe sadamvebe uthenga wa chipulumutso. Papa Francisco wati ndi chikhulupiriro chake kuti kudzera mu utumiki umenewu, masamba a mchezo akhala malo omwe anthu angamawonetserane chikondi komanso chifundo.",https://www.radiomaria.mw/papa-walimbikitsa-akhristu-kugwiritsa-ntchito-njira-za-makono-polalika-uthenga-wa-chipulumutso/,"August 8, 2022",Izahaki Mwacha
Papa Wati Akupitilira Kupemphelera Anthu a Mdziko la Lebanon,"Mtsogoleri wa mpingo wa Katolika pa dziko lonse Papa Francisco wati akupitiriza kuyikiza m’mapemphero anthu a m’dziko la Lebanon. Malinga ndi malipoti a Vatican Radio, Papa Francisco walankhula izi pano pomwe tsopano papita zaka ziwiri kuchokera pomwe m’dzikolo mudachitika ngozi yowopsa kwambiri. Pa 4 August m’chaka cha 2020 ku Beirut m’dziko la Lebanon kudachitika ngozi yowopsa kwambiri potsatira kuphulika kwa katundu wina yemwe amagwiritsidwa ntchito popanga feteleza komanso mabomba ndipo katunduyu anamulanda mu sitima ina yonyamula katundu m’chaka cha 2014 ndipo amamusunga pa doko lina la nyanja ya Mediterranean m’dzikolo. Iye wati sakuyiwala makamaka mabanja omwe abale awo adataya miyoyo pa ngoziyi. “Ndikupempherera onse omwe adakhudzidwa ndi ngoziyi kuti Mulungu apitirize kuwathunzitsa mtima kudzera mu chikhulupiriro komanso kudzera mu chilungamo ndi choona pa nkhaniyi. Ndikukhulupirira kuti ndi thandizo la maiko osiyanasiyana zinthu zipitirira kubwerera mchimake ndipo kuti dzikoli lipitirira kulandira bwino anthu ochokera maiko ena,” watero Papa Francisco. Malipoti a bungwe la United Nations akuti ngoziyi idaononga nyumba 77,000, kupha anthu oposa 200 ndipo kuvulaza anthu oposa 7,000.",https://www.radiomaria.mw/papa-wati-akupitilira-kupemphelera-anthu-a-mdziko-la-lebanon/,"August 5, 2022",Izahaki Mwacha
Papa Wapempha a Katolika Apemphelere Anthu Ochita Bizinesi Zing’onozing’ono,"Mtsogoleri wa mpingo wa Katolika pa dziko lonse Papa Francisco wati akupemphelera anthu onse ochita bizinesi zing’onozing’ono. Malinga ndi malipoti a Vatican Radio, Papa wayankhula izi mu uthenga wake wa pa kanema posinkhasinkha cholinga cha mapemphero ake a mwezi uno wa August. Mu uthengawu, iye wapempha a Katolika onse kuti mwezi uno apempherere anthu onse a ma bizinesi ang’onoang’ono. “Tiyeni tipempherere onse ochita ma bizinesi makamaka ma bizinesi ang’onoang’ono kuti mkatikati mwa mavuto a za chuma, nkhondo, mliri wa corona virus apeze njira zopititsira patsogolo ma bizinesi awo,” watero Papa Francisco mu uthengawu. Iye watchula magolosale, malo okonzera zinthu zosiyanasiyana, malo otsukira galimoto ngati zitsanzo za ma bizinesi ang’onoang’ono. Papa Francisco watsiriza ndi kuyamikira anthu a ma bizinesi ang’onoang’ono kaamba ka khama lawo komanso kudzipereka kwawo pochita bizinesizi zomwe zimatumikira anthu a nkhaninkhani.",https://www.radiomaria.mw/papa-wapempha-a-katolika-apemphelere-anthu-ochita-bizinesi-zingonozingono/,"August 5, 2022",Izahaki Mwacha
Mkulu Wakale wa ACB Anjatidwa pa Nkhani za Katangale,"Bungwe lolimbana ndi katangale ndi ziphuphu mdziko muno la Anti-Corruption Bureau (ACB) lamanga mkulu wakale wa bungweli a Reyneck Matemba powaganizira kuti akukhudzidwa ndi nkhani za katangale ndi mkulu wina ochita malonda otchedwa Zuneth Sattar. Wanjatidwa-Matemba Malinga ndi kalata yomwe yasainidwa ndi mneneri wa bungwe la ACB mayi Egritta Ndala, bungweli lamanganso yemwe anali wapampando wa board ya bungwe lowona zogula komanso kugulitsa katundu wa boma ya Public Procurement and Disposal of Assets (PPDA) a John Suzi Banda. Kumangidwa kwa awiriwa akuti kukukhudzana ndi nkhani yogula zakudya za ku nthambi ya apolisi yomwe inali ya ndalama zokwana 875,000 US Dollars. Kalatayi yati kafukufuku wa bungweli wapeza kuti a Matemba analandira ndalama pafupifupi 10 000 US Dollars zomwe ndi pafupifupi 10 million Malawi kwacha kuchokera kwa a Zuneth Sattar pamene a Suzi- Banda analandira ndalama zokwana 3 million kwacha kuchokeranso kwa mkulu yemweyu. Padakalipano awiriwa akufunsidwa mafunso ndi bungwe la ACB ndipo pambuyo pake akawonekera ku bwalo la milandu. A Matemba awatsekulira mlandu ogwiritsa ntchito mphamvu zawo molakwika ndipo a Suzi Banda awatsekulira mlandu wolandira ndalama mwachinyengo. Padakalipano Chief Resident Magistrate Madalitso Chimwaza wapereka belo kwa a Matemba.",https://www.radiomaria.mw/mkulu-wakale-wa-acb-anjatidwa-pa-nkhani-za-katangale/,"August 5, 2022",Izahaki Mwacha
Papa Achita Mkumano ndi Ana aku Vatican,"Mtsogoleri wa mpingo wa Katolika pa dziko lonse Papa Francisco wachita mkumano ndi ana a anthu omwe amagwira ntchito ku Vatican. Papa kucheza ndi ena mwa ana ku msonkhanowo Malinga ndi malipoti a Vatican Radio, Papa nkumanowu wachitika lachitatu ku Vatican padakalipano pamene anawa akuchita msonkhano wawo omwe umakonzedwa ndi likulu la mpingo wa Katolika pa dziko lonse. Awa ndi ana a anthu ogwira ntchito zosiyanasiyana ku Vatican. Mwa njira yapadera Papa Francisco wawalandira anawa ku Vatican pano pomwe akucheza limodzi, kusewera masewero osiyanasiyana olimbitsa thupi komanso kupemphera limodzi. Iye wayamikira makolo a anawa komanso aphunzitsi awo kaamba ka ntchito yotamandika yomwe akugwira ndipo mwa njira yapadera Papa Francisco wayamikira bambo mlangizi wa anawa bambo Franco Fontana a chipani cha ansembe cha Salesian kaamba ka chidwi chawo pa anawa. Chaka chino ana 230 ndi amene akuchita nawo mkumanowu.",https://www.radiomaria.mw/papa-achita-mkumano-ndi-ana-aku-vatican/,"August 4, 2022",Izahaki Mwacha
Papa Atsiriza Lero Ulendo Wake wa Mdziko la Canada,"Mtsogoleri wa mpingo wa Katolika pa dziko lonse Papa Francisco lero akuyembekezeka kutsiriza ulendo wake wocheza m’dziko la Canada. Malinga ndi malipoti a Vatican Radio mwa zina lero Papa Francisco achita mkumano ndi ansembe a chipani cha ma Jesuit komanso mkumano ndi achinyamata a m’dzikolo. Ndege ya Papa Francisco ikuyembekezeka kunyamuka pa bwalo la ndege la Iqaluit kupita ku Rome m’dziko Italy nthawi ya 18:45 madzulo nthawi ya kumeneko ndipo ikuyembekezeka kutera pa bwalo la ndege la Fiumicino International ku Rome mawa nthawj ya 7:50 m’mawa. Ulendo wa Papa Francisco m’dziko la Canada kwambiri udali ulendo wokapepesa kaamba ka m’chitidwe woipa wochitira ana nkhanza womwe umachitika msukulu za m’dzikoli zomwe mzaka za m’ma 1900 zimayendetsedwa ndi Mpingo wa Katolika. M’malo mwa mpingo wonse wa Katolika, iye wapepesa kwa eni nthaka a dzikolo kaamba ka m’chitidwe woipawu. Papa Francisco adautchula ulendowu kukhala ulendo wa uzimu omwe cholinga chake chinali kulapa, Pilgrimage of Penance",https://www.radiomaria.mw/papa-atsiriza-lero-ulendo-wake-wa-mdziko-la-canada/,"July 29, 2022",Izahaki Mwacha
Bungwe La CWO Ku Chilomoni Parish Likukonza Zokathandiza Chipatala Cha Zomba Mental,"Bungwe la amayi a chikatolika la Catholic Women Organization (CWO) ku tchalitchi cha Saint James ku Chilomoni mu arkidayosizi ya Blantyre lati potsatira baibulo, ndi chinthu chabwino kuyendera anthu omwe ndi osowa. Thawe: Takonza zakudya ndi zakumwa zogulitsa Wapampando wa bungweli mayi Selina Thawe ayankhula izi pano pomwe amayiwa akukonzekera ntchito yomwe iwathandize kupeza ndalama kuti akathandizire anthu odwala ku Zomba Mental Hospital. Iwo ati ndi cholinga chawo kuthandiza anthu omwe kawiri-kawiri safikiridwa ndi chithandizo. “Takonza zakudya ndi zakumwa zosiyanasiyana zomwe tidzagulitse lachisanu sabata ya mawa ku hall ya tchalitchilo pofuna kupeza ndalama zoti tipite nazo ku Zomba Mental Hospital tikathandize anzathu omwe amapezeka kumeneko,” anatero mayi Thawe. Mlendo wolemekezeka adzakhala nduna yowona kuti pasakhale kusiyana pakati pa amayi ndi a bambo, chisamaliro cha anthu komanso chitukuko cha m’madera, olemekezeka mayi Patricia Kaliati.",https://www.radiomaria.mw/bungwe-la-cwo-ku-chilomoni-parish-likukonza-zokathandiza-chipatala-cha-zomba-mental/,"July 29, 2022",Izahaki Mwacha
IBAM Yati Malawi Ipindula Pa Chiwonetsero Cha Za Malonda,"M’modzi mwa a mkhalakale pa nkhani za malonda m’dziko muno a Mike Mlombwa ati chiwonetsero cha za malonda chomwe chayamba lachinayi pa 28 mwezi July, ku Chichiri Trade Fair grounds mu mzinda wa Blantyre, chithandiza a malonda a m’dziko muno kupita patsogolo ndi malonda awo. Chiwonetsero cha za malonda ku Blantyre Mlombwa yemwenso ndi mkulu wa bungwe la Indeginous Business Association of Malawi (IBAM) anena izi poyankhula ndi Radio Maria Malawi. Iwo anati kudzera mu chiwonetsero chimenechi, a malonda awonetsa katundu yemwe akhala akulephera kumuwonetsa zaka ziwiri zapitazi kaamba ka mliri wa COVID-19. “Monga mukudziwa kuti takhala pafupifupi zaka ziwiri tisakuchita chiwonetsero cha za malonda chimenechi kaamba ka mliri wa COVID-19. Ndiye tikukhulupilira kuti chiwonetsero chimenechi chithandiza kufula ntchito za malonda zina zomwe zinakwilirika kamba ka mliriwu,”anatero a Mlombwa. Mtsogoleri wa dziko lino Dr. Lazarus Chakwera ndi yemwe watsekulira chiwonetserochi lachinayi, ndipo amalonda a mdziko muno komanso maiko a kunja atenga nawo pa chiwonetserchi.",https://www.radiomaria.mw/ibam-yati-malawi-ipindula-pa-chiwonetsero-cha-za-malonda/,"July 29, 2022",Izahaki Mwacha
Nhlangano Wa Angoni Uliko Mwezi Wa September,"Zokonzekera za mwambo wa Nhlangano wa chikhalidwe cha angoni, zayambika m’madera onse omwe angoniwa akupezeka mdziko muno. Poyankhulapo mneneri wa angoni okhala m’chigawo chakumwera kwa dziko lino, a Hastings Jumbe ati mwambo wa chaka chino ukuyembekezeleka kukhala wa mtengo wapatali kaamba koti akhala asakuchita mwambowu kwa zaka ziwiri chifukwa cha matenda a Covid-19. Angoni aku Ntcheu Iwo ati mwambowu ukuyembekezeka kudzachitika kuyambira pa 4 mpaka pa 6 September chaka chino ku Nkolimbo m’boma la Ntcheu. “Tinakhala zaka ziwiri tisanapange mwambowu kaamba ka mliri wa COVID-19 ndipo chamukomera Ngwenyama kutipatsa masiku atatu amenewa kuti tidzachite mwambo umenewu,” anatero a Jumbe. Iwo ati mwambowu umapereka mpata oti mafumu akuluakulu a mtunduwu akhale ndi anthu awo ndi kukambirana zinthu zofunika polimbikitsa chikhalidwe chawo. “Mwambowu umathandizira makosi athu kukumana ndi Ngwenyama ndi kumufotokozera zinthu zina zomwe akuchita m’madera mwawo komanso Ngwenyama amakhala ndi danga lokumana ndi anthu ndi kuwafotokozera zomwe wawatengera,” anatero a Jumbe. Pamenepa a Jumbe apempha anthu a mitundu yosiyanasiyana kuti adzakhale nawo pa mwambowu ponena kuti mwambowu ndi wa aliyense osati angoni okha.",https://www.radiomaria.mw/nhlangano-wa-angoni-uliko-mwezi-wa-september/,"July 28, 2022",Izahaki Mwacha
Msonkhano wa SECAM Ukambirana za Anthu Othawa Kwawo,"Msonkhano wa mabungwe a maepiskopi a mpingo wa katolika mchigawo cha Africa ndi chilumba cha Madagascar wotchedwa Symposium Episcopal Conference of Africa and Madagascar (SECAM) uli mkati mu mzinda wa Accra mdziko la Ghana. Wachiwiri kwa wapampando wa bungwe la maepiskopi mdziko muno la Episcopal Conference of Malawi (ECM) Ambuye Montfort Stima ndi omwe ayimira dziko lino ku msonkhanowu. Ena mwa maepiskopi omwe ali ku msonkhanowu Iwo ati msonkhanowu omwe ndi wa sabata imodzi, ukuwunika nkhani zokhudza chitetezo komanso anthu othawa mayiko a kwawo mu Africa ndi zilumba zina. “Posinkhasinkha za mutu umenewu tikuwona kuti mayiko ambiri zinthu sizikuyenda bwino chifukwa anthu akumakangana zomwe zikuchititsa kuti anthu athawe nkupita ku mayiko ena. Choncho tikhala tikukambirana ndi kuwona momwe tingawathandizire chifukwa aliyense anabadwa mchifanizo cha Mulungu ndipo ndi udindo wa mpingo kuwonetsetsa kuti anthu akusamalidwa bwino,” anatero Ambuye Stima. Iwo ati msonkahnowu ukambirananso zokhudza sinodi ya maepiskopi yomwe a Papa anayikhazikitsa. “Tiwona kuti mayiko a mu Africa tili potani pa nkhani imeneyi ndipo ngati ena akutsalira, tithandizana kuti tiyendere limodzi,” anatero Ambuye Stima. Msonkhanowu unatsekuliridwa ndi nsembe ya Misa ndipo mtsogoleri wa dzikolo Nana Akufo-Addo anali nawo pa mwambowo.",https://www.radiomaria.mw/msonkhano-wa-secam-ukambirana-za-anthu-othawa-kwawo/,"July 28, 2022",Izahaki Mwacha
Ng’anga Akagwira Ukayidi Kaamba Kogwilira Kasitomala Wake,"Bwalo la Senior Resident m’boma la Mangochi lalamula sing’anga wina kuti akakhale ku ndende kwa zaka khumi atapezeka olakwa pa mlandu wogwilira mayi wina yemwe anali kasitomala wake. Woyimira boma pa mlanduwu Sub Inspector Maggie Chibulire anauza bwaloli kuti mayiyu yemwe ndi wa zaka 30 zakubadwa anayamba nthenda ya mu ubongo atapita padera mwezi wa October chaka chatha zomwe zinachititsa kuti makolo ake amutengere kwa sing’angayu yemwe dzina lake ndi Chiko Vasco wa zaka 70 zakubadwa. Patatha miyezi inayi, mayiyu anayamba kupeza bwino ndipo ng’angayu anauza makolowo kuti amupatse ndalama zokwana 80 sauzande kwacha. Makolowo anati adzipereka ndalamayo pang’onopang’ono zomwe sizinasangalatse mkuluyu ndipo anasamutsa mayiyu ndi kukamusiya ku malo ena komwe anamusandutsa mkazi wake wachiwiri. Pa 13 July chaka chino, pamene makolowo anapeza ndalama yonse ndi kupita kuti akatenge mwana wawo, anali odadwa kumupeza kuti ndi oyembekezera ndipo atamufunsa ndi pomwe amafotokoza za nkhaniyi. Popereka chigamulo chake pa nkhaniyi, Senior Resident Rodrick Michongwe anati wapereka chilango chotere kuti ena atengerepo phunziro ponena kuti sing’angayu anapezerapo mwayi pa kuvutika kwa mayiyu. Vasco amachokera m’mudzi mwa Kadango mfumu yaikulu Namabvi m’boma la Mangochi.",https://www.radiomaria.mw/nganga-akagwira-ukayidi-kaamba-kogwilira/,"July 28, 2022",Izahaki Mwacha
MEC Yati Kalembera Wayenda Bwino,"Bungwe loyendetsa chisankho mdziko muno la Malawi Electoral Commission (MEC) lati ntchito yolemba komanso kuwunika mayina mkaundula wa voti pa chisankho chapadera, yayenda bwino. Mneneri wa bungweli a Sangwani Mwafulirwa anena izi potsatira kutha kwa nthawi ya kalemberayu m’madera atatu a makhansala omwe muchitike chisankhochi a Shire ku Balaka, Wenya ku Chitipa komanso Lupembe ku Karonga. Iwo ati ntchitoyi yayenda popanda vuto lililonse. “Ntchitoyi yayenda bwino ndipo ndi chifukwa chake sitinawonjezere masiku a kalemberayu,” anatero a Mwafulirwa. Iwo ati anthu asayembekezere kukwera kwa chiwerengero cha anthu omwe alembetsa mkaundulayu kaamba koti ambiri analembetsa kale. “Amene amalembetsa ndi okhawo amene akwanitsa zaka 18 kapena analembetsa zaka 18 mbuyomu koma analibe mwayi oti angalembetse mkaundula wa voti,” anapitiriza motero a Mwafulirwa A Mwafulirwa ati bungweli litulutsa mndandanda wa mayina onse omwe ali mu kaundulayu posachedwapa. Mwazina iwo ati nyengo yokopa anthu ikupitilirabe choncho amene akupikisana nawo pa udindowu akuyenera kutero koma motsata malamulo.",https://www.radiomaria.mw/mec-yati-kalembera-wayenda-bwino/,"July 27, 2022",Izahaki Mwacha
Katangale Ndi Mdani Wa Dziko – Chakwera,"Mtsogoleri wa dziko lino Dr. Lazarus Chakwera wati katangale ndi mdani wamkulu wa dziko lino. President Chakwera wanena izi lachiwiri ku Blantyre pa mwambo wotsekera msonkhano wokambirana za kuthetsa katangale. Potsekera mwambowu, iye wakhazikitsanso kampeni ya sabata makumi awiri (20) yolimbana ndi katangale yomwe idzathe pa 9 November. “Katangale ndi mdani wathu wamkulu ndipo kuno sitikumulandira. Zokamba zathu tigwirizana kuti ndi katangale ndipo sitimpatsa mpata paliponsepo,” anatero a Chakwera. Poyankhula pa mwambo omwewu, mtsogoleri wa dziko linoyu wayamikira ntchito yomwe mkulu wa bungwe lothana ndi katangale m’dziko muno la Anti-Corruption Bureau (ACB) a Martha Chizuma akugwira poyetsetsa kuthana ndi m’chitidwewu. Iye wati a Chizuma akugwira ntchito yotamandika ndipo akugwira ntchitoyi modzipereka. “Ndithokoze onse amene akuyesetsa kuthana ndi mchitidwewu ndipo makamaka mayi Chizuma omwe akudzipereka kwambiri pa ntchito imeneyi,” anatero a Chakwera. Iwo ati mayiyu akuyesetsa kwambiri ngakhale ntchitoyi ili yovuta kwambiri.",https://www.radiomaria.mw/katangale-ndi-mdani-wa-dziko-chakwera/,"July 27, 2022",Izahaki Mwacha
EGENCO Izimitsa Magetsi Kwa Maola 16,"Bungwe lopanga magetsi mdziko muno la Electricity Generation (EGENCO) lati lizimitsa makina ake aku Nkula B kwa maola 16 kumathero a sabatayi. Mneneri wa bungweli a Moses Gwaza atsimikiza za nkhaniyi ndipo ati izi zichitika pofuna kukonza makina ochotsera zinyalala pa malowa, omwe awonongeka. Kuzimitsidwa kwa makinawa kukhudza 100 megawatts ya magetsi yomwe imapangidwa ku malowa yomwe ndi 40 percent ya magetsi a dziko lino. “Ndizoona kuti pa 30 komanso pa 31 mwezi uno tizayimitsa kupanga magetsi kwa maola 8 tsiku lililonse. Izi zili chomwechi chifukwa makina omwe timachotsera zinyalala sakugwira bwino ntchito ndiye tikufuna kuti akadaulo athu olowa m’madzi alowe ndi kukachotsa makinawa komanso akakonze ma intake screens kuti malo opangira magetsi asalowe zinyalala kapena zoyipa zilizose,” anatero a Gwaza. Iwo anati kuzimitsa makinawa kuthandiza kuti akadaulo a bunweli adzagwire ntchitoyi popanda chiwopsezo chilichonse. A Gwaza ati ntchitoyi ndi yofunika kwambiri ponena kuti vutoli akalilekelera libweretsa mavuto ena. “Tikangosiya osagwira ntchitoyi tiwononga zinthu zambiri chifukwa choti ku makina kwathu kutha kulowa zinyalala kapena zinthu zian zimene sizoyenera kuti ziloweko,” anatsindika motero a Gwaza. Dziko la Malawi lakhala likukumana ndi vuto la kuthimathima kwa magetsi kuchokwera pomwe namondwe wa Anna anakhudza dziko lino kumayambiliro a chaka chino.",https://www.radiomaria.mw/egenco-izimitsa-magetsi-kwa-maola-16/,"July 27, 2022",Izahaki Mwacha
Papa Wati Anthu Adzikumbukira Mbiri Yawo,"Mtsogoleri wa mpingo wa Katolika pa dziko lonse Papa Francisco watsindika za kufunika koti anthu asamaiwale mbiri yawo. Malinga ndi malipoti a Vatican Radio, Papa wayankhula izi mu malaliko ake pa Misa yomwe adatsogolera pa bwalo la za masewero la Commonwealth mu mzinda wa Edmonton m’dziko la Canada pa tsiku lomwe Mpingo umachita chaka cha Joachim ndi Anna Oyera omwe ndi agogo a Ambuye Yesu. Papa kucheza ndi m’modzi mwa anthu achikulire Iye wati anthu achikulire ndi ofunika kwambiri kaamba koti ndi nkhokwe ya malangizo komanso chikhulupiriro. Papa Francisco wati anthu akuyenera kusunga ndi kulemekeza mbiri yao ponena kuti munthu aliyense amabadwa pakati pa anthu ndipo wati ndi anthu amenewo omwe amapanga munthu aliyense kukhala chomwe ali. Iye wati palibe amene amasankha kobadwira kotero pa chifukwa ichi anthu akuyenera kulemekeza ndi kunyadira komwe akuchokera chifukwa zonse zopezeka komwe munthu adabadwira ndi zomwe zimapanga munthuyo kukhala chomwe ali. Papa Francisco wamaliza ndi kupempha uneneri wa Joachim ndi Anna Oyera kuti azithandiza akhristu kunyadira mbiri yao ndi komwe achokera komanso kuti azikonda ndi kulemekeza anthu achikulire.",https://www.radiomaria.mw/papa-wati-anthu-adzikumbukira-mbiri-yawo/,"July 27, 2022",Izahaki Mwacha
Papa Akupita ku Quebec,"Mtsogoleri wa Mpingo wa Katolika pa dziko lonse Papa Francisco lero akuyembekezeka kupita ku Quebec dera la ku m’mawa kwa dziko la Canada. Malinga ndi malipoti a Vatican Radio Papa Francisco apita ku deralo pochokera ku Edmonton komwe adafikira laMulungu lapitali. Akafika ku deralo mwa zina Papa Francisco achita mkumano ndi nduna yaikulu ya dzikolo. Ofesi yofalitsa nkhani ku Vatican, Holy See Press Office yati Papa Francisco akuyembekezeka kunyamuka pa bwalo la ndege la Edmonton nthawi ya 9 koloko m’mawa nthawi ya kumeneko. Ofesiyi yati akafika ku Quebec, Papa Francisco akalandiridwa ndi mkulu wa boma wa deralo Governor General ndipo kenako awiriwa akachita zokambirana. Pambuyo pa mkumanowu, Papa Francisco akuyembekezekanso kuchita zokambirana ndi nduna yaikulu ya dziko la Canada, Justin Trudeau. Kenako Papa’yu alankhula kwa a kazembe oimira maiko awo m’dziko la Canada, members of the diplomatic corps. Dziko la Malawi likusiyana kwambiri pa nkhani ya nthawi ndi dziko la Canada. Dziko la Canada likusalira m’mbuyo ndi maola asanu ndi atatu (8).",https://www.radiomaria.mw/papa-akupita-ku-quebec/,"July 27, 2022",Izahaki Mwacha
Papa Wapepesa Kwa Eni Nthaka a Dziko la Canada,"Lolemba m’mawa Papa Francisco adali ku dera la ku m’mawa kwa mzinda wa Edmonton m’dziko la Canada makamaka ku sukulu yodziwika kuti Ermineskin Indian Residential School. Iyi ndi imodzi mwa sukulu zazikulu zomwe zidali kuyendetsedwa ndi a mishonale a mpingo wa Katolika zaka za m’mbuyomu kuyambira pomwe sukuluyi adayikhazikitsa m’chaka cha 1895 koma kenako m’chaka cha 1969 sukuluyi idayamba kuyendetsedwa ndi boma ndipo patangopita zaka zisanu ndi chimodzi (6) sukuluyi adayitseka. Papa Francisko (pakati) pa mwambo omwe anapepesa mdziko la Canada Ali ku sukuluyi Papa Francisco adachita mkumano ndi ena mwa omwe adaphunzira pa sukuluyi ndipo omwe adachitiridwapo nkhanza ali achichepere kaamba koyankhula chiyankhulo cha makolo awo komanso kaamba kochita ndi kutsatira zina za chikhalidwe chawo. Amenewa ndi eni nthaka a dzikoli omwe amadziwika kuti the Indigenous people of Canada. M’mawu ake kwa anthuwa, Papa Francisco wapepesa kuchokera pansi pa mtima wake eni nthaka a dziko la Canada kaamba ka m’chitidwe oyipa ochitira ana nkhanza omwe udali kuchitika msukulu za m’dzikoli. Iye wati ndi wa chisoni chachikulu ndipo m’malo mwa mpingo wonse wa Katolika wapempha chikhululukiro cha anthuwa komanso wapempha chikhululukiro cha Mulungu. Papa Francisco wati ndi cholinga cha mpingo kuti mwazina ana aziwonetseredwa chikondi komanso azilemekedwa. Asadayambe ulendo wokacheza m’dziko la Canada iye adafotokoza kuti uwu ndi ulendo wa uzimu omwe cholinga chake ndi kulapa ndi kupempha chiyanjano (Pilgrimage of Penance) kaamba ka m’chitidwe woipa wochitira ana nkhanza omwe umachitika msukulu za m’dzikolo zomwe mzaka za m’ma 1900 zimayendetsedwa ndi mpingo wa Katolika.",https://www.radiomaria.mw/papa-wapepesa-kwa-eni-nthaka-a-dziko-la-canada/,"July 26, 2022",Izahaki Mwacha
Makhansala ku Mangochi Asankha Mtsogoleri Wawo Watsopano,"Makhansala a boma la Mangochi asankha khansala Ivy Sande wa chipani cha Democratic Progressive (DPP) kukhala wapampando wa khonsolo ya bomalo. Sande: Ndigwira ntchito molemekeza aliyense Poyankhula pambuyo pa kusankhidwa kwawo, mayi Sande omwe ndi khansala wa ward ya Maiwa ku dera la Mangochi Malombe, ati awonetsetsa kuti pali mgwirizano pakati pa makhansalawa ndi akuluakulu a khonsolo ya bomalo. Iwo ati awonetsetsa kuti chitukuko chikuyenda bwino m’bomalo. “Ndigwira ntchito molemekeza aliyense koma mosaopa. Niwonetsetsa kuti pali mgwirizano pakati pa ife a ndale ndi akuluakulu a khonsolo,” anatero mayi Sande. Poyankhulapo yemwe anali wapampando wa khonsoloyi a Alexander Scott afunira zabwino zonse mayi Sande pa udindo wawo watsopanowu. “Ndiwafunire zabwino zonse anzanga amene apambana ndipo ife tigwira nawo ntchito limodzi. Ndi momwe chisankho chimakhalira kupambana komanso kugonja,” anatero a Scott. Pamenepa a Scott ati ndi kofunika kuti mayi Sande apitirize zitukuko zomwe iwo akhala akuchita pamene anali pa udindowu kuti khonsoloyo ipitilire kuyenda bwino.",https://www.radiomaria.mw/makhansala-ku-mangochi-asankha-wapampando-wawo-watsopano/,"July 25, 2022",Izahaki Mwacha
Papa Wafika M’dziko la Canada,"Ulendo wa Papa Francisco wa nambala 37 kunja kwa dziko la Italy wayamba dzulo. Ulendo wochoka ku Rome m’dziko Italy kufika m’dziko la Canada udatenga maola oposa khumi. Papa kulandiridwa ndi akauluakulu a dziko la Canada Atafika pa bwalo la ndege la Edmonton International, Papa Francisco adalandiridwa ndi maepiskopi a mpingo wa Katolika komanso akuluakulu a boma omwe adatsogoleredwa ndi nduna yaikulu ya dziko la Canada, Justin Trudeau. Papa Francisco wautchula ulendowu kukhala ulendo wa uzimu omwe cholinga chake ndi kulapa popeza iye apepesa kwa eni nthaka kaamba ka m’chitidwe woipa wochitira ana nkhanza omwe umachitika msukulu za m’dzikolo mzaka za m’ma 1900. Iye apepesa kaamba koti sukulu zambiri za dzikolo pa nthawiyo zimayendetsedwa ndi mpingo wa Katolika. Papa Francisco ali ndi chikhulupiriro kuti ulendowu uthandiza kubweretsa chimvano ndi kukhululukirana pakati pa mpingo wa Katolika ndi eni nthaka.",https://www.radiomaria.mw/papa-wafika-mdziko-la-canada/,"July 25, 2022",Izahaki Mwacha
Papa Mawa Ayamba Ulendo wa ku Canada,"Mtsogoleri wa mpingo wa Katolika pa dziko lonse Papa Francisco mawa (lamulungu) ayamba ulendo wokacheza m’dziko la Canada. Malinga ndi malipoti a Vatican Radio, Papa akacheza m’dziko la Canada atayitanidwa ndi boma la dzikolo, maepiskopi a mpingo wa Katolika komanso eni nthaka a dzikolo. Ulendowu udzafika ku mapeto lachisanu pa 29 July, 2022. Ndege yomwe Papa Francisco akwere pa ulendo wake wokacheza m’dziko la Canada ikuyembekezeka kunyamuka pa bwalo la ndege  la Fiumicino International mu mzinda wa Rome nthawi ya 9 koloko m’mawa ndipo ikuyembekezeka kutera pa bwalo la ndege la Edmonton International m’dziko la Canada nthawi ya 11:20 ndi kulandiridwa ndi akuluakulu a boma komanso maepiskopi a mpingo wa Katolika a mdzikolo. Zina mwa zochitika za Papa Francisco ndi mkumano wake ndi eni nthaka a dzikoli, mkumano ndi akuluakulu a boma, kuyankhula kwa a kazembe oyimira maiko awo, kuchita Misa, kucheza ndi achinyamata komanso anthu achikulire, kupemphera limodzi ndi maepiskopi, ansembe, asisitere, a bulazala ndi asemino komanso kucheza ndi ansembe a chipani cha ma Jesuit. Pokonzekera ulendowa monga momwe achitira nthawi zonse pamene akupita kunja kwa dziko la Italy, lachisanu nthawi ya ku m’mawa Papa Francisco adapita kukapemphera mu tchalitchi chachikulu cha Amayi Maria mu mzinda wa Rome, Basilica di Santa Maria Maggiore. Ali mu tchalitchi m’menemu Papa’yu anapemphera pafupi ndi chithunzi cha Amayi Maria mtetezi wa anthu a mu mzinda wa Rome, Maria Salus Populi Romani kupempha uneneri wa Amayi Maria kuti ayende bwino komanso kuti ulendowu ukhale wopambana. Kumayambiriro a mwezi uno Papa Francisco amayembekezeka kukacheza m’maiko a Democratic Republic of Congo komanso South Sudan koma ulendowu adayamba awuyimitsa kaye kaamba koti pa nthawiyo Papa Francisco amavutika kwambiri mayendedwe kaamba ka vuto la bondo koma pano zinthu zili bwino. Mwa zina maulendowa amathandiza kuyatsa moto wa chikhulupiriro mu mitima ya akhristu.",https://www.radiomaria.mw/papa-mawa-ayamba-ulendo-wa-ku-canada/,"July 23, 2022",Izahaki Mwacha
Chakwera Wasankha Mkulu wa Apolisi Watsopano,"M’tsogoleri wa dziko lino Dr. Lazarus Chakwera wasankha mkulu wa apolisi watsopano. Malinga ndi chikalata chomwe wasayina ndi mlembi wamkulu mu ofesi ya president ndi nduna, mayi Colleen Zamba, mtsogoleriyu wasankha mayi Merlyn Nachulu Yolamu kukhala mkulu wa apolisi m’dziko muno. Mkulu wa apolisi watsopano – mayi Yolamu Malinga ndi chikalatachi m’tsogoleri wa dziko linoyu wasankha mayiwa ndipo nyumba ya malamulo ndi yomwe ikuyenera kuwunika ndi kuvomereza mayiwa ngati kuli koyenera kuyamba kugwira ntchito zawo. Mayi Yolamu akulowa m’malo mwa Dr. George Kainja omwe mtsogoleriyu anawachotsa pa udindowu potsatira lipoti la bungwe la Anti-Corruption Bureau (ACB) lomwe linasonyeza kuti a Kainja akuganiziridwa kuti akukhudzidwa ndi nkhani za katangale ndi mkulu wina ochita malonda otchedwa Zuneth Sattar. Mayi Yolamu omwe anabadwa mchaka cha 1965 ndi ochokera m’boma la Mchinji. Iwo ali ndi Masters degree of science in public policy and management yomwe anaipeza mchaka cha 2012.",https://www.radiomaria.mw/chakwera-wasankha-mkulu-wa-apolisi-watsopano/,"July 23, 2022",Izahaki Mwacha
Papa Wati Ndi Wokhudzidwa Ndi Kuwonongeka Kwa Chilengedwe,"Mu uthenga wake wa chaka chino wa tsiku loganizira kufunika kosamala chilengedwe komanso kuyamika Mulungu kaamba ka mphatsoyi, World Day of Prayer for the Care of Creation, Papa Francisco wati ndi wokhudzidwa kwambiri kuti m’chitidwe owononga chilengedwe ukupitirabe. Iye wati poyang’ana chilengedwe pali zinthu ziwiri zomwe munthu sangaziphonye; poyamba kuyamika Mulungu kaamba ka mphatso ya chilengedwe komanso pa nthawi yomweyo kumva chisoni kaamba ka m’mene anthu akusakazira chilengedwe. Mu uthengawu, Papa Francisco watsindika za kufunika kowona chilengedwe ndi maso a uzimu. Iye wati kuonongeka kwa chilengedwe kwachititsa kuti nyama za ku tchire zisowe malo okhala komanso wati mvula ikumabwera yochepa kapena yowononga koma si pokhapo iye wati kuonongeka kwa chilengedwe kwabweretsa nyengo yotentha yomwe anthu mmbuyomu sadayiwonepo. Papa Francisco wati nthawi yakwana yoti maiko achitepo kanthu zinthu zisadafike poyipa. Iye adakhazikitsa tsiku loganizira chilengedwe ndi loyamika Mulungu kaamba ka mphatsoyi m’chaka cha 2015 ndipo m’chaka chomwechi ndi pomwe adalemba kalata yotchedwa Laudato Si yofotokoza za kufunika kosamala chilengedwe.",https://www.radiomaria.mw/papa-wati-ndi-wokhudzidwa-ndi-kuwonongeka-kwa-chilengedwe/,"July 23, 2022",Izahaki Mwacha
Alhomwe Apempha Chakwera Achitepo Kanthu Pa Mavuto Omwe Akukumana Nawo,"Gulu la anthu a mtundu wa chilhomwe m’boma la Phalombe, lachiwiri linachita ziwonetsero zodandaula pa mavuto omwe akukumana nawo mdziko muno. Yemwe anatsogolera ziwonetserozi yemwenso ndi m’modzi mwa akuluakulu a bungwe la Mulhakho wa Alhomwe m’chigawo chakummwera kwa dziko lino, Blessings Makwinja, wati mchikalatacho muli madando atatu; loyamba lopempha mtsogoleri wa dziko lino Lazarus Chakwera, kuti achitepo kanthu pa za uthenga omwe mzika ina ya dziko lino inatulutsa masiku apitawa,  wonyoza anthu a mtundu wa chilhomwe, kumanga Alhomwe pa nkhani zosadziwika bwino komanso kudandaula kuti boma la Tonse alliance likusala anthu a mtundu wa Chilhomwe posamawapatsa mwayi wochita nawo ntchito za malonda. Makwinja wati gulu lawo lidikira yankho kuchokera kwa mtsogoleri wa dziko lino, ndipo ngati saatero gulu lawo likachititsa ziwonetsero zina mu mzinda wa Blantyre masiku akubwerawa, asanakachite m’bindikiro ku nyumba ya mtsogoleri wa dziko lino mu mzinda wa Lilongwe. Ndipo polankhula atalandira chikalatacho, bwanamkubwa wa boma la Phalombe Rhodrick Mateauma, wati chikalata chomwe walandirachi, achitumiza ku ofesi yoyenelera mwamsanga. Ziwonetserozi zinayambira pa malo ochitira malonda a Migowi kukafika ku ofesi za khonsolo ya Phalombe, omwe ndi mtunda wa ma kilomita khumi.",https://www.radiomaria.mw/alhomwe-apempha-chakwera-achitepo-kanthu-pa-mavuto-omwe-akukumana-nawo/,"July 23, 2022",Izahaki Mwacha
Matenda a Nsomba Abuka ku Lilongwe,"Unduna wa zaulimi waletsa kuweza komanso kugulitsa nsomba zochokera m’madera ena a m’boma la Lilongwe kutsatira nthenda ya nsomba yomwe yabuka m’bomalo. Wachiwiri kwa mkulu owona za umoyo wa ziweto ku unduna za zaulimi mdziko muno Dr. Gilson Njunga atsimikiza za nkhaniyi ndipo ati matendawa akhudza mtsinje wa Machetche komanso madamu osungira nsomba a mdera la zaulimi la Mitundu m’boma la Lilongwe. Iwo ati matendawa samakhudza umoyo wa anthu komabe alangiza anthu kuti apewe kudya nsomba zokhudzidwa ndi nthendayi kuti apewe nthenda ya kutsekula m’mimba yomwe ingadze chifukwa cha kudya nsomba-zi. “Tayimitsa kupha nsomba komsno kugulitsa m’madera onse okhudzidwa komanso ku malo kwawo kwa nsomba kukhale kwa chitetezo. Tiwapemphenso kuti asatenge zida zawo zomwe amagwiritsa ntchito popha nsomba m’maderawa ndi kukaphera ku madera ena,” anatero Dr. Njunga. Iwo ati kuyandama kwa nsomba, kusambira mofooka komanso zilonda za nsomba ndi zina mwa zizindikiro za matendawa ndipo matendawa akuti amakhudza kwambiri nsomba za mlamba komanso za munga umodzi.",https://www.radiomaria.mw/matenda-a-nsomba-abuka-ku-lilongwe/,"July 21, 2022",Izahaki Mwacha
Mbava Zaba 60 Million Kwa Mzika Ya Mdziko la China ku Lilongwe,"Anthu ena omwe sakudziwika aba ndalama zokwana 60-million-kwacha pa kampani ya Sino Sky ku Nathenje m’boma la Lilongwe. Wofalitsa nkhani za apolisi m’boma la Lilongwe, Inspector Hestings Chigalu wati umbavawu wachitika ku nyumba kwa mkulu wa kampaniyi yomwe imapanga miyala ya kwale ndipo mwini wake ndi mzika ya mdziko la China. Chigalu: Abanso mfuti yaing’ono Iye wati kupatula ndalamazi, mbavazi zabanso mfuti yomwe inali ndi zipolopolo 6 komanso lamya za m’manja ndi katundu wina. “Ndi zoonadi ife kuno ku Lilongwe tikusakasaka mbava zina zomwe zaba 60-million-kwacha komanso mfuti yaing’ono ndi zinthu zina kwa mzika ya dziko la China omwe ndi a Yizhong Cai. Umbava umenewu wachitika usiku wa pa 20 July 2022 cha mma 11 koloko,” anatero Inspector Chigalu. Mbavazi akuti zabanso hardrive yomwe mumasungidwa zojambulidwa za camera ya CCTV. Pamenepa mneneri wa apolisiyu wapempha anthu mdizko muno kuti apewe mchitidwe wosunga ndalama zochuluka mnyumba zawo.",https://www.radiomaria.mw/mbava-zaba-60-million-kwa-mzika-ya-mdziko-la-china-ku-lilongwe/,"July 21, 2022",Izahaki Mwacha
Anthu 76 Anjatidwa pa Ziwonetsero,"Apolisi amanga anthu okwana 76 powaganizira kuti ndi omwe anayambitsa chipolowe pa ziwonetsero zomwe zinachitika lachitatu mu mzinda wa Lilongwe. Mneneri wa apolisi m’boma la Lilongwe Inspector Hestings Chigalu watsimikiza za nkhaniyi. Iye wati anthuwa amangidwa pa milandu ya umbava, kusonkhana mosatsata malamulo komanso kusamvera chigamulo cha bwalo la milandu. Ena mwa anthu omwe anachita ziwonetserozo “Ndi zoona tamanga anthu amenewa kaamba koti anachita zinthu zomwe ndi zosemphana ndi malamulo a dziko lino ndipo tikuwasuga mchitokosi chathu,” anatero Inspector Chigalu. Pamenepa iye wati kuchita ziwonetsero ndi ufulu wa munthu aliyense yemwe ndi mzika ya dziko lino koma kuti zimenezi zikuyenera kuchitika mosawononga katundu wa ena. Iye wati anthuwa akawonekera ku bwalo la milandu posachedwapa ndi kukayankha milandu yomwe apalamula. Padakalipano magulu ena komanso mabungwe omwe si a boma adzudzula kumangidwa kwa anthuwa ndipo apempha apolisi kuti atulutse anthuwa.",https://www.radiomaria.mw/anthu-76-anjatidwa-pa-ziwonetsero/,"July 21, 2022",Izahaki Mwacha
Ntchito Yokonzanso Ulimi Wa Mthirira Kunsi Kwa Mtsinje Wa Shire Yayamba,"Unduna wa za chuma ndi mapulani a chitukuko wati wakondwa ndi m’mene ikuyendera ntchito yobwezeretsa ngalande yodutsa madzi a Ulimi wa mthilira yomwe ikuchitika ndi bungwe la Shire Valley Transformation Programme m’maboma a Chikwawa ndi Nsanje. Poyankhula atayendera ntchito yomanganso gawo loyamba la ngalandeyi ku Kapichira m’boma la Chikwawa, mlembi wamkulu mu unduna owona za mapulani a chitukuko Winford Masanjala anati ali ndi chiyembekezo kuti ndalama zomwe boma lapeza kudzera ku abwenzi a pologalamuyi zithandiza kuti ntchitoyi iyende mwachangu komanso mwaukadaulo. Iye wati posatira namondwe wa Ana yemwe anawononga mbali ina ya gawo la ngalande ya madziyi, ntchitoyi ichedwerapo ndi chaka chimodzi komanso isowa ndalama zina zowonjezera zomwe akuti zipezeka mu nthawi yake. Ndipo poyankhula m’malo mwa akuluakulu owona za ntchito yomanga ngalandeyi Martin Chizalema anati padakali pano ntchitoyi yayambanso kuyenda bwino maka mu ngalande yodutsira madzi yomwe ndi yotalika mtunda wa makilomita 6 kuchokera mu mtsinje wa Shire. Motero Chizalema anati chatsala pano ndi kukonzanso khoma lotchinga damu la Kapichira pomwe atengere madzi yomwe akugwira limodzi ndi kampani yopanga magetsi ya EGENCO. Padakali pano ntchito zina zophunzitsa alimi ang’onoang’ono za m’mene angazapindulire ndi ntchito za ulimi m’madera omwe mudutse ngalandeyi, komanso umwini wa malo ndinso kusamalira chilengedwe zikupitirira ku derali. Ntchitoyi igwiridwa magawo atatu ndipo ikulandira thandizo la ndalama kuchokera ku banki yayikulu pa dziko la pansi (World bank), banki ya mu Afrika, bungwe lowona za mafuta OPEC fund ndinso boma la Malawi.",https://www.radiomaria.mw/ntchito-yokonzanso-ulimi-wa-mthirira-kunsi-kwa-mtsinje-wa-shire-yayamba/,"July 18, 2022",Izahaki Mwacha
Papa Wati Akupemphelera Anthu a Mdziko la Sri Lanka,Mtsogoleri wa Mpingo wa Katolika pa dziko lonse Papa Francisco watsimikizira anthu a m’dziko la Sri Lanka za mapemphero ake pomwe dzikolo likudutsa m’mavuto aakulu. Malinga ndi malipoti a Vatican Radio Papa Francisco walankhula izi ku likulu la Mpingo ku Vatican. Iye wati akugwirizana ndi atsogoleri a mipingo m’dzikolo omwe apempha anthu kuti apewe kuchita zipolowe ndi kulimbikitsa kukambirana. Papa Francisco wapempha atsogoleri a dzikolo kuti apeze njira yabwino yothetsera mavuto a za chuma a m’dzikolo odza kaamba ka m’chitidwe wa katangale ndi kusakaza chuma omwe achititsa kuti kwa nthawi yaitali anthu akhale akuchita zipolowe zosonyeza kusakondwa kwao. Masiku apitawa mtsogoleri wa dzikolo Gotabaya Rajapaksa adathawa m’dzikolo ndipo lachisanu lapitali nyumba ya malamulo m’dzikolo idatsimikiza ndi kuvomereza kuti mtsogoleriyu watuladi pansi udindo wake. Nyumba ya malamuloyi ikuyembekezeka kusankha mtsogoleri wa tsopano wa dzikolo posachedwapa.,https://www.radiomaria.mw/papa-wati-akupemphelera-anthu-a-mdziko-la-sri-lanka/,"July 18, 2022",Izahaki Mwacha
Papa Wauza Anthu Apemphelere Ulendo Wake waku Canada,"Mtsogoleri wa Mpingo wa Katolika pa dziko lonse Papa Francisco wapempha mapemphero opempherera ulendo wake wokacheza m’dziko la Canada. Malinga ndi malipoti a Vatican Radio Papa Francisco wapereka pempholi lamulungu ku likulu la Mpingo ku Vatican. Iye wapempha a Katolika pa dziko lonse kuti amuikize m’mapemphero. “Pano pomwe kwangotsala masiku ochepa kuti ndipite m’dziko la Canada ndi kupempha mapemphero anu kuti ulendowu uthandize kubweretsa machiritso ndi kukhululuka m’mitima ya eni nthaka a m’dzikolo,” watero Papa Francisco. Iye wati sakukayika za chiyanjano ndi kukhululuka kwa eni nthaka a dzikolo chifukwa cha zokambirana zomwe zakhala zilipo pakati pa iwo ndi Mpingo wa Katolika. Ali m’dzikolo Papa Francisco akacheza m’mizinda ya Edmonton, Québec ndi Iqaluit. Zina mwa zochitika za Papa Francisco ndi nkumano wake ndi eni nthaka a dzikolo, nkumano ndi akuluakulu a boma, kulankhula kwa a kazembe oimira maiko awo, diplomatic corps, kuchita Misa, kucheza ndi achinyamata komanso anthu achikulire, kupemphera limodzi ndi ma episkopi, ansembe, asisitere, a bulazala ndi a semino ndipo monga ambiri akudziwa kuti Papa Francisco ndi Papa woyamba wa chipani cha ma Jesuit iye akachitanso nkumano ndi ansembe a chipani cha ma Jesuit, Society of Jesus. Chikhalireni pa mpando wa u Papa, Papa Francisco wayenda ma ulendo 34 kunja kwa dziko la Italy komanso wacheza kale m’maiko 54.",https://www.radiomaria.mw/papa-wauza-anthu-apemphelere-ulendo-wake-waku-canada/,"July 18, 2022",Izahaki Mwacha
MAWU A LAMULUNGU LA 16 PA CHAKA,"Tizionetsa chikondi choona pa zochita zathu
Chaka C
Psalter Week IV
Liturgical Vestment: G
17 July 2022
NYIMBO YOLOWERA Salimo 54: 4, 6
Komatu Mulungu ndiye amandithandiza,
Ambuye ndiwo amachirikiza moyo wanga.
Ndidzapereka nsembe kwa Inu mwaufulu.
Ndidzatamanda dzina lanu, Inu Chauta, popeza ndinu abwino.
PEMPHERO LOYAMBIRIRA
Inu Ambuye,
onetsani ubwino wanu kwa atumiki anu,
ndipo mwachifundo chanu,
muchulukitse mphatso za chaulere chanu,
kuti atalimbikitsidwa m’chiyembekezo,
chikhulupiriro ndi m’chikondi,
akhale tcheru nthawi zonse posunga malamulo anu.
Mwa Yesu Khristu, Ambuye ndi Mulungu wathu,
amene ali ndi moyo ndi ufumu limodzi nanu ndi Mzimu Woyera,
tsopano ndi panthawi zosatha.
MAU OYAMBA Genesesi 18: 1-10a
Mau a m’Buku la Genesesi
Mbuyanga, chonde musapitirire pakhomo pa mtumiki wanu. Chauta adaonekera Abrahamu ku mitengo ya thundu ya ku Mamure ija.
Abrahamuyo atakhala pa khomo la hema lake nthawi yamasana kutatentha, mwadzidzidzi adangoona anthu atatu ataimirira potero. Atangowaona, adanyamuka mwamsanga kukawalonjera. Adaweramitsa mutu, nati, “Mbuyanga, ngati ndapeza kuyanja pamaso panu, chonde musapitirire pakhomo pa mtumiki wanu. Ndikupatseni madzi kuti mutsuke mapazi. Mungathe kubapuma patsinde pa mtengo
pano. Ine tsopano ndikatenga chakudya, kuti mukadya mupeze mphamvu zopitirizira ulendo wanu. Mwabwera pakhomo panga pano, motero ndiyenera kukutumikirani.” Anthuwo adayankha kuti, “Chabwino, uchite monga waneneramo.” Abrahamu adalowa msangamsanga m’hema, nauza Sara kuti “Utenge msanga nsengwa zitatu za ufa wosalala, uukande ndi kupanga buledi.” Pamenepo
Abrahamu adathamanga nakatenga mwanawang’ombe wonenepa, nampereka kwa wantchito kuti akonze mwamsanga. Kenaka adatenga chambiko ndi mkaka wokama chatsopano, ndi nyama yokonzakonza ija nawapatsa zonsezo. Iye adakhala potero
pamene anthuwo analikudya patsinde pa mtengo. Tsono anthuwo adafunsa Abrahamu kuti, “Kodi mkazi wako Sara ali kuti?”
Abrahamu adayankha kuti, “Ali m’hemamu.” Chauta adati, “Ndikukulonjeza kuti pakapita miyezi isanu ndi inai ndidzabweranso, ndipo mkazi wako adzakhala ali ndi mwana wamwamuna.” Sara ankangomvetsera ali kuseri kwa chitseko cha hema.
Mau a Ambuye. Tithokoze Mulungu.
Nyimbo ya Salimo Sal 15:2-5
Ch. Anthu olungama adzayenda pamaso pa Mulungu.
Ndi munthu amene amayenda mosalakwa,
amene amachita zolungama nthaŵi zonse,
amene amalankhula zinthu ndi mtima woona.
Ch. Anthu olungama adzayenda pamaso pa Mulungu.
Ndi amene sasinjirira ndipo sachita anzake zoipa,
kapena kumafalitsa mbiri yoipa ya anzake.
Ndi amene amanyoza munthu womkana Mulungu,
koma amalemekeza anthu omvera Chauta.
Ndi amene amachitadi zimene walonjeza,
ngakhale zikhale zoŵaŵa chotani.
Ch. Anthu olungama adzayenda pamaso pa Mulungu.
Ndi amene sakongoza ndalama zake
kuti alandire chiwongoladzanja,
amene salandira chiphuphu
kuti azunze munthu wosalakwa.
Ch. Anthu olungama adzayenda pamaso pa Mulungu.
MAU ACHIWIRI Akolose 1:24-28
Mau a m’Kalata ya Paulo Woyera kwa Akolose
Mauwo ndi chinsinsi chozama chimene chinali chobisika chikhalire kwa mibadwo yonse Tsopano ndakondwa kuti ndikukuvutikirani. Pakuti pakumva zoŵaŵazo, ndikutsiriza m’thupi mwanga zotsala za masautso a Khristu kuthandiza thupi lake, ndiye kuti Mpingo. Ndipo ine ndine mtumiki wa Mpingowu, pakuti Mulungu ndiye adandipatsa ntchitoyi yoti ndikulalikireni kwathunthu mau ake. Mauwo ndi chinsinsi chozama chimene chinali chobisika chikhalire kwa mibadwo yonse, koma tsopano Mulungu wachiwululira anthu ake. Cholinga cha Mulungu ndi cha kudziŵitsa anthuwo kukoma kwake kwa chinsinsicho ndi ulemerero wake pakati pa anthu akunja. Chinsinsicho nchakuti Khristu ali mwa inu, ndipo Iye amakupatsani chiyembekezo cha kudzalandira ulemerero. Khristuyo ndiye amene timamlalika.
Timachenjeza ndi kuphunzitsa munthu aliyense ndi nzeru zonse zimene tili nazo. Pakuti tikufuna kusandutsa munthu aliyense kuti akhale wangwiro mwa Khristu.
Mau a Ambuye. Tithokoze Mulungu
Nyimbo ya Mthenga Woyera
Alleluia. Ngodala anthu amene amamva mau a Mulungu, nawasunga mu
mtimwa woona ndi wabwino, ndipo amalimbikira mpaka
kubereka zipatso. Aleluya.
MTHENGA WOYERA Luka 10:38-42
Mau a Mthenga Woyera monga adalembera Luka
Marita adamlandira Yesu kunyumba kwake.
Maria ndiye wasankhula chinthu chopambana.
Pamene Yesu ndi ophunzira ake anali pa ulendo wao, Iye adalowa m’mudzi wina. Tsono mai wina, dzina lake Marita, adamlandira kunyumba kwake. Iyeyu anali ndi mng’ono wake, dzina lake Maria, amene adaadzakhala pansi ku mapazi a Ambuye, namamva mau ake. Koma Marita ankatanganidwa ndi ntchito zambiri. Choncho adapita kwa Yesu nati, “Ambuye, kodi simukusamalako kuti mng’ono wangayu akundilekera ndekha ntchito? Muuzeni adzandithandize.” Ambuye adati, “Iwe Marita iwe, ukutekeseka nkuvutika ndi zinthu zambiri, koma chofunika nchimodzi chokha. Maria ndiye wasankhula chinthu chopambana, ndipo chimenechi palibe wina angamlande ai.”
Mthenga wa Ambuye. Ulemu kwa Inu Ambuye Yesu Khristu
ULALIKI
Abale ndi alongo okondedwa mwa Ambuye.
Lero ndi lamulungu la nambala 16 pa chaka. Pali mitu yambiri imene tikhoza kusankha potsata mfundo zosiyanasiyana zopezeka m’mau a Mulungu amene tawerenga. Koma ife lero tasankha mutu wakuti: Tizikonda kukhala pafupi ndi Yesu. Mutu umenewu tausankha kuchokera mu Mthenga Wabwino walero pomwe tikumva Ambuye Yesu akuyamikira Maria chifukwa chosankha kukhala pansi pamapazi ake.
Mau oyamba ochokera m’buku la Genesesi, tamva za mmene Abrahamu adasamalira alendo atatu. Panthawi ya Abrahamu, kusamalira alendo chidali chinthu chopambana kwambiri, koma iye adazindikira kuti ndi Mulungu amene adabwera ku nyumba kwake. Abrahamu adawasamalira bwino powapatsa chakudya ndiponso malo oti apumule. “Mbuyanga, ngati ndapeza kuyanja pamaso panu, chonde musapitirire pakhomo pa mtumiki wanu. Ndikupatseni madzi kuti mutsuke mapazi. Mungathe kubapuma patsinde pa mtengo pano. Ine tsopano ndikatenga chakudya, kuti mukadya mupeze mphamvu zopitirizira ulendo wanu” (Genesesi 18:4-5). Chifukwa cha chimenechi, Mulungu adalonjeza mphatso ya mwana kwa Sara mkazi wake amene adali opanda mwana mpaka mu ukalamba wake. Mau oyamba akutilimbikitsa kuti tizilandira alendo bwino bwino popanda kusankha. Abrahamu ndi Sara mkazi wake analandira madalitso chifukwa chakulandira alendo bwino kunyumba kwawo. Anthu ambiri timalephera kulandira
madalitso chifukwa chakusalandira bwino alendo kunyumba kwathu. Gwero lakusalandira bwino alendo limakhala kudzikonda ndiponso umbombo.
Mau achiwiri a m’kalata ya Paulo Woyera yolembera a Kolose, iye adalembera akhristuwa ali mu ndende. Iye sakutaya mtima chifukwa cha masautso amene akukomana nawo ayi, koma akusangalala chifukwa akumva zowawa chifukwa cha chikhulupiriro chake mwa Yesu Khristu. Iye akuchita ngati kuchitira umboni masautso amene Yesu adakomana nawo mpaka kutifera pa mtanda ndipo pakuuka kwa akufa, adatipulumutsa ife tonse pa dziko lino lapansi. Paulo akuona masautso amene akukomana nawo potumikira Ambuye Yesu ngati njira imodzi yogawana naye Ambuye Yesuyo masautso ake. Ifenso titakhala ndi maso a chikhulupiriro monga amene anali nawo Paulo Woyera, titha kumaona mavuto amene timakomana nawo ngati njira imodzi yolumikizana ndi masautso a Ambuye Yesu. Papa Yohane Paulo adalemba kalata yotchedwa Salvifici Doloris kuthanthauza kuti Masautso Odzetsa Chipulumutso. Monga momwe masautso a Ambuye Yesu adatsetsa chipulumutso kwa ife tonse, ifenso masautso athu ngati tiwalandira ndi mtima
wachikhulupiriro, chiyembekezo ndi chikondi, amabweretsa chipulumutso kwa ife
eni komanso kwa anthu ena.
Mau oyamba, taona mmene Abrahamu adamulandirira Mulungu ngati mulendo wake kudzera nkulandira bwino anthu osadziwika. Mthenga Wabwino taonanso mmene Maria ndi Marita adamulandirira Yesu ngati mulendo wao. Choncho mu njira yapadera, mau oyamba ndi mau a m’Mthenga Wabwino akugwirizana pa nkhani yolandira bwino alendo koma koposaposa pa nkhani yolandira Mulungu pomutsekulira zitseko za mitima yathu. Mulungu nthawi zonse amafuna kukhala nafe. Koma samatikakamiza kuti alowe m’nyumba mwathu momwe muli mu mtima mwathu. Amatipatsa ufulu wochuluka wosankha kumutsekulira iye zitseko za mitima yathu kapena ayi. Mphunzitsi wina wa za mau a Mulungu adanena kuti, chotsekulira chitseko cha mtima wathu chimakhala m’kati. Motero Yesu akagogoda sangathe kutsekula ndikulowa kuchokera kunja ngati ifeyo eniake sitimtsekulira chitsekocho chifukwa chotsekulira chake chili m’kati. Mthenga Wabwino lero tikumva kuti Yesu ali paulendo wochokera ku Galilea kupita ku Yerusalemu ku chaka cha Pasaka. Mzinda wa Galilea uli ku mpoto ndipo mzinda wa Yerusalemu uli ku mmwera kwa dziko la Israele. Choncho mukamayenda kuchokera ku mpoto kupita ku Mmwera mumachita ngati kutsetsereka koma mukatengera mapu muona kuti mumakwera mtunda popita ku Mmwera kumene ndi ku Yerusalemu. Ku Kafaranao kumene Yesu amakhala ndi pafupifupi ma mitala 208 below sea level pamene ku Yerusalemu ndi pafupifupi mamitala 780 above sea level. Mtunda wochokera ku Kafaranao kupita ku Yerusalemu ndi wa makilomitala 136. Fanizo la Msamaria wachifundo lomwe tinamva Lamulungu latha ndi nkhani ya
Marita ndi Maria yomwe tikumva mu Mthenga Wabwino walero, zikupezeka mu
Mthenga Woyera monga adalembera Luka basi. Mateo, Marko ondi Yohane
sanalembe nkhani zimenezi. Nkhani ya Mfarisi wachifundo ikutilimbikitsa kuti
tizitanganidwa ndikugwira ntchito zachifundo. Ndipo nkhani ya Marita ndi Maria
ikutilimbikitsa kuti tizitanganidwa ndikupemphera. Njira zonsezi nzofunika
m’moyo wa mkhristu aliyense tsiku ndi tsiku.
Lero tamva kuti Maria adakhala pansi kumvetsera Mau a Mulungu. “Tsono mai
wina, dzina lake Marita, adamlandira kunyumba kwake. Iyeyu anali ndi
mng’ono wake, dzina lake Maria, amene adaadzakhala pansi ku mapazi a
Ambuye, namamva mau ake” (Luka 10: 38-39). Inu ndi ine moyo wathu wauzimu
kuti ukule pafunika nthawi zambiri kumapeza nthawi ndikukhala pansi kumapazi a
Ambuye Yesu nkumamvetsera mau ake. Ichi chikuthanthauza kuti tiyenera
kumapeza nthawi ya kusinkhasinkha mau a Mulungu. Vuto lathu masiku ano ndikuti
chifukwa chakuti mitima yathu ndi yodzadza ndi phokoso losiyanasiyana,
timalephera kukhala phee ife tokha ndi Ambuye athu. Zimaoneka nthawi zina kuti
pambuyo pakulandira Ukaristia, ansembe athu akatipempha kuti tikhale chete
pakanthawi kuti tisinkhesinkhe ndipo ticheze ndi Ambuye Yesu, timalephera ndipo
a kwayala kenaka amayambitsa nyimbo. Anthu ambiri timachita mantha ndi kukhala
chete kumamvetsera zimene Mulungu akutiuza chifukwa timaopa kuti mwina atiuza
zoti tisiye makhalidwe akutiakuti amene timawakonda kwambiri.
Komanso koposaposa ife atumiki a Mulungu ndi alaliki tiyenera kawirikawiri
kumachita ngati Maria pakukhala pafupi ndi Ambuye Yesu kumvetsera zoti atiuze
kuti tikalalike. Kawirikawiri tilibe nthawi yosinkhasinkha mau a Mulungu ndipo
zotsatira zake mmalo mwake timangokabwebweta maganizo athu ndi nthano kapena
nkhani zosiyanasiyana zopanda pake ndi zosagwirizana konse ndi mau a Mulungu
amene awerengedwa tsikulo.
Yesu adali osangalala kwambiri ndi Maria chifukwa adasankha chinthu chopambana
kwambiri, ndiko kumvetsera Mau a Mulungu. Nafenso tiyenera kusankha
kumvetsera Mau a Mulungu ndi kuwagwiritsa ntchito. Sikuti Marita adalakwa
potanganidwa ndi ku khitchini ayi, koma phunziro ndilakuti, sitiyenera
kutanganidwa ndi zinthu zapansi pano zokha ayi koma tiyeneranso kutanganidwa
ndi zinthu za Kumwamba monga Maria adachitira. Tamva kuti, “Ambuye adati,
“Iwe Marita iwe, ukutekeseka nkuvutika ndi zinthu zambiri, koma chofunika
nchimodzi chokha. Maria ndiye wasankhula chinthu chopambana, ndipo
chimenechi palibe wina angamlande ai” (Luka 10: 40). Momwemonso inu ndi ine
tiyenera kusankha chinthu chopambana kwambiri, ndiye kukhala pafupi ndi
Mulungu nthawi zonse za moyo wathu, pamavuto kapena pa mtendere. Kukhala
pansi kumapazi a Ambuye Yesu ndiye kukhala munthu wokonda kupemphera.
Kukhala pansi ku mapazi a Ambuye Yesu ndiye kukhala munthu wokonda
kukhazikitsa ubale weniweni ndi Ambuye Yesu ngati bwenzi lathu lenileni la pa
mtima tsiku ndi tsiku osangodalira kanthawi kochepa kamene ife timakhala
kumvetsera mau a Mulungu kutchalitchi pa tsiku la Mulungu ayi. Koma tsiku
lililonse kupeza mpata nkumakhala pansi kumapazi a Ambuye Yesu nkumamva mau
ake. Ndibwino ndithu kumapeza mpata wokhala phe pawekha kusinkha
nkumadzifunsa kuti ndine ndani? Ndikuchokera kuti? Ndikupita kuti? Mu mtima
mwanga muli nkhondo kapena mtendere? Munthu wanzeru kwambiri wachigriki
dzina lake Socrates adanena mau amphamvu akuti, “Moyo wosasinkhasinkha ndi
moyo wopanda phindu.” Ambiri mwa ife moyo wathu watsiku ndi tsiku ndi moyo
wosakhazikika koma womangodzithawa wekha basi!!
Tinenetse pano kuti Ambuye Yesu poyamikira Maria kuti anasankha chinthu
chopambana sizikuthanthauza kuti Marita analakwa potekeseka ndi za moyo wa
thupi ndipo Maria anapambana potekeseka ndi moyo wauzimu ayi. Mwa njira ina
tithanso kuyerekeza asisitere kapena ansembe amene amabindikira ndi amene sali
obindikira poganiza kuti obindikira aja ndi amene akuchita bwino kuposa amene
sabindikira. Maria ndi Marita onsewa akuchita ntchito yabwino koma vuto limene
liri ndi Marita ndi kutanganidwa kwambiri ndi zinthu zapansi pano mpakana kufika
pomuchitira nsanje mbale wake amene anatekeseka ndi zinthu zauzimu. Katikisimu
wa Katolika amatiphunzitsa kuti munthu ndi thupi ndi mzimu pamodzi. Choncho
zonse ziwiri ziyenera kusamaliridwa moyenera ndi mokwanira. Chofunika
kwambiri m’moyo wa munthu ndikuchita chotheka kuti Marita ndi Maria
azipezeka m’oyo mwake. Azitanganidwa inde posamalira moyo wake wathupi,
koma asamayiwalenso kutanganidwa ndikusamalira moyo wake wauzimu. Vuto
ndilakuti nthawi zina timatanganidwa zedi ndi za Mulungu koma kuyiwala
kutanganidwa ndi Mulungu mwini wakeyo. Pakati pa zinthu zabwino zochuluka,
tiyenera kusankhula Mulungu yekha basi. Mulungu yekha azikhala patsogolo nthawi
zonse!! Chidwi chathu cha tsiku ndi tsiku chiyenera kukhala chofunafuna Ufumu wa
Kumwamba.
Ngwazo wathu sabata ino ukhale woyankha mafunso awa: Kodi ndimapeza mpata
wokwanira kucheza ndi Mulungu ndikusinkhasinkha za moyo wanga wathupi ndi
wauzimu? Kodi ndimapeza mpata kupemphera mapemphero a m’mawa ndi
madzulo? Kodi ndimapemphera pakudya? Kodi ndikalandira Ukaristia, ndimapeza
mpata womupembedza Ambuye Yesu wokhala mu Ukaristia? Kodi pa chaka
chathunthu ndimapeza mpata wokhala nawo pa mbindikiro wauzimu ku parish
kwathu kapena ku mphakati kwathu? Kodi ndimapeza mpata wokasonkhana nawo
ku mphakati kwathu? Kodi ndimapeza mpata wophunzitsa ana anga moyo
wamapemphero? Kodi kunyumba kwanga munthu aliyense ali nalo buku la
Malembo Oyera? Nanga ineyo kapena banja langa timawerenga buku Loyeralo?
Amen
Ine ndimvera Mulungu mmodzi yekha…
Mapemphero a Akhristu
Abale, Mulungu walankhula nafe kudzera mwa Mwana wake. Ifenso tsopano
timuuze mau athu ndi madandaulo athu, kudzera mwa Yesu Khristu yemweyo:
1. Tipempherere ansembe ndi akulu a mpingo onse, kuti asaleke kusinkhasinkha
mau a Mulungu motero apeze mphamvu zosenzera ntchito yao molimbika.
Tikupemphani, mutivomereze.
2. Tipempherere anthu onse amene sadamvebe za Yesu Khristu, kuti atsekule
mitima yao ndi kumamvera zimene Mulungu awauza kudzera mwa Mzimu
Woyera.
Tikupemphani, mutivomereze.
3. Tipempherere anyamata ndi atsikana amene Mulungu awaitana ku unsembe
kapena ku zipani, kuti akhale ndi mtima wokonda kucheza ndi Ambuye Yesu
kawirikawiri.
Tikupemphani, mutivomereze.
4. Tidzipempherere ife tomwe, kuti tizolowere kumawerenga Mthenga
Wabwino m’mabanja mwathu, tizilandira Ambuye kunyumba kwathu tsiku
lililonse.
Tikupemphani, mutivomereze.
Atate okoma mtima, mutiphunzitse kuchita chidwi ndi mau onse amene
mulankhula, ndipo mutithandize kuwagwiritsa ntchito, kuti mayendedwe athu
akhale okomera Inu. Mwa Yesu Khristu Ambuye athu.
PEMPHERO LOPEREKERA
Inu Mulungu,
podzera m’nsembe yanu yangwiro imodzi yokha,
mudafikitsa pake penipeni nsembe zosiyanasiyana
za m’Chipangano Chakale;
tikukupemphani, mulandire nsembe iyi,
yochokera kwa atumiki anu okhulupirika,
ndipo muiyeretse
monga mudadalitsira zopereka za Abele,
kuti zonse zimene
aliyense wapereka ku ulemerero wa dzina lanu,
zimpindulire chipulumutso.
NYIMBO YOLANDIRIRA Salimo 111: 4-5
Chauta, wokoma mtima ndi wachifundo,
amakumbukira chipangano chake nthawi zonse.
Amapatsa chakudya anthu womuopa.
Kapena: Chivumbulutso 3: 20
Ndaima pakhomo panu, ndipo ndikugogoda.
Wina akamva mau anga, nkutsekula chitseko,
ndilowa ndipo Ine ndi iye tidyera limodzi.
PEMPHERO LOTHOKOZERA
Inu Ambuye,
tikukupemphani kuti
mukhale pafupi ndi anthu anu,
ndi kuwatsogolera iwo amene mwawadalitsa
ndi misteri za kumwamba
kuti asiye makhalidwe awo akale
ndi kuyamba moyo watsopano.
Mwa Khristu Ambuye athu.
PEMPHERO LOTSIRIZA (Pa msonkhano wamapemphero)
Mulungu Atate anthu, mwatikumbutsa lero kuti tiyenera kupeza nthawi
yocheza nanu, ngakhale mwina timakhala otanganidwa ndi ntchito
zambiri. Mutiphunzitse kukhazika bata m’mitima mwathu, makamaka pa
nthawi yopemphera, kuti mau anu alowe ndi kugwira ntchito m’mitima
mwahu masiku onse. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they
rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo
imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/mawu-a-lamulungu-la-16-pa-chaka/,"July 16, 2022",Izahaki Mwacha
Mabungwe Ayikira Kumbuyo Boma Pokhwimitsa Chilango pa Milandu Yowononga Chilengedwe,"Mabungwe omwe si a boma omwe amagwira ntchito yoteteza zachilengedwe, ayikira kumbuyo ganizo la boma lakuti anthu amene apalamula milandu yokhudza kuwononga chilengedwe adzilandira chilango chokhwima. Polankhula pa msonkhano wa atolankhani mu mzinda wa Blantyre m’malo mwa mabungwe omwe akugwira ntchitoyi m’dziko muno, a Herbert Mwalukomo omwe ndi mkulu woyendetsa bungwe la Centre for Environmental Policy and Advocacy (CEPA), ati malamulo omwe adasindikizidwa ndi boma m’chaka cha 2020 a Forestry Amendment Act omwe akhala akuzungulira m’masamba a mchezo masiku apitawa akulimbikitsa kwambiri kuti zilango zomwe anthu angapatsidwe powononga chilengedwe popanda chilolezo zikhale zofanana ndi kukula kwa milandu yomwe anthu angapalamule. Anthu ngati awa akapezeka akuti adzilipira 5 million kwacha Mabungwewa ati sizoona kuti boma laletsa anthu m’dziko muno kugwiritsa ntchito makala koma kuti makalawa azipangidwa ndi anthu okhawo omwe ali ndi chilorezo komanso iwo ati ndi cholinga chawo kuti boma lilimbikitse njira zina zomwe zingathandize kuteteza chilengedwe. Pothilirapo ndemanga pa maganizo oti boma likanayamba lapeza kaye kapena kulimbikitsa njira zina zomwe anthu angamagwiritse ntchito pofuna kuphika lisanayambe kugwiritsa ntchito malamulowa, mabungwewa ati ndi zoona njira zina zomwe anthu angamagwiritse ntchito pofuna kuphika ndi zochepa koma sikuti njirazi palibe. Masiku apitawa m’masamba a mchezo munadzadza nkhani yokhudza malamulo omwe boma linapanga mchaka cha 2020 omwe tsopano akufuna akhazikitsidwe ndi kuyamba kugwira ntchito. Zina mwa zilango zomwe zili m’malamulo atsopanowa ndi monga akuti munthu amene wapezeka akugula kapena kuguloitsa Makala adzilipira chindapusa cha ndalama zokwana 5 million kwacha kapena kukakhala ku ndende kwa zaka khumi.",https://www.radiomaria.mw/mabungwe-ayikira-kumbuyo-boma-pokhwimitsa-chilango-pa-milandu-yowononga-chilengedwe/,"July 13, 2022",Izahaki Mwacha
Papa Wasankha Amayi Atatu Kukhala Mamembala a Bungwe Lowunika za Maepiskopi,"Mtsogoleri wa mpingo wa katolika pa dziko lonse Papa Francisco wasankha amayi atatu kukhala mamembala a bungwe lomwe limaunika anthu oyenera kukhala ma episkopi. Polankhula ndi mtolankhani wina masiku apitawa, Papa Francisco adati asankha amayi angapo kukhala mamembala a bungwe la ku likulu la Mpingo wa Katolika ku Vatican lomwe limaunika anthu oyenera kukhala a episkopi pa dziko lonse la pansi. Amayi omwe asankhidwa m’maundindowa Ndipo lero lachitatu pa 13 July, Papa Francisco wakwaniritsa zomwe adanenazi posankha amayi atatu kukhala mamembala a bungweli. Amayiwa ndi Sister Raffaella Petrini omwe amagwira ntchito ku likulu la Mpingo ku Vatican, Sister Yvonne Reungoat omwe adakhalapo mkulu wa chipani cha asisitere cha Daughters of Mary Help of Christians pa dziko lonse la pansi komanso Papa’yu wasankha Dr. Maria Lia Zervino yemwe ndi President wa World Union of Catholic Women. Aka ndi koyamba mu mbiri ya Mpingo wa Katolika kuti Papa Francisco asankhe amayi kukhala ma membala a bungwe lomwe limaunika anthu omwe ali ndi zowayenereza kukhala a episkopi. Koma si pokhapo aka ndi koyamba kuti Papa Francisco asankhe m’modzi mwa akhristu eni ake, the laity, koma yemwe ndi mayi kukhala membala wa bungweli. Awa si amayi oyamba omwe Papa Francisco wawasankha mu ma udindo akuluakulu ku Vatican. Iye adasankha mayi Cristiane Murray yemwe ndi wachiwiri kwa mkuiu woyendetsa ofesi yofalitsa nkhani ku Vatican, Holy See Press Office komanso Francesca di Giovanni yemwe ndi wachiwiri kwa mlembi mu ofesi yoona za ubale wa likulu la Mpingo wa Katolika ndi maiko ena, Secretariat for Relations with States and International Organizations pongotchula zitsanzo zochepa.",https://www.radiomaria.mw/papa-wasankha-amayi-atatu-kukhala-mamembala-a-bungwe-lowunika-za-maepiskopi/,"July 13, 2022",Izahaki Mwacha
Papa Wasankha Episkopi Watsopano Wa Dayosizi Ya New Ulm Ku America,"Lachiwiri, likulu la mpingo wa katolika pa dziko lonse lalengeza kuti Papa Francisco wasankha episkopi watsopano wa dayosizi ya New Ulm ku Minnesota m’dziko la America. Zadziwika kuti episkopi watsopanoyu ndi Ambuye Chad Zielinski omwe adali kutsogolera dayosizi ya Fairbanks. Ambuye Zielenski pa mkumano wawo wa m’mbuyomu ndi Papa Francisko Dayosizi ya New Ulm yakhala yopanda episkopi kuyambira mwezi wa August m’chaka cha 2020 pomwe Ambuye John LeVoir adapuma. Ambuye Zielinski omwe ali ndi zaka 57 zakubadwa akhala ali episkopi wa dayosizi ya Fairbanks kuyambira m’chaka cha 2014. Iwo adzawakhazikitsa kukhala episkopi wa dayosizi ya New Ulm pa 27 September chaka chino. Kwa zaka khumi ndi ziwiri (12) asadakhale episkopi, Ambuye Zielinski adali woyang’anira asilikali owulutsa ndege, Air Force Chaplain. Dayosizi ya New Ulm ili ndi ma parish 59 ndipo ili ndi a Katolika osachepera 51,000. Ambuye Zielinski omwe adabadwa m’chaka cha 1964 ku Detroit, Michigan adadzodzedwa kukhala wansembe m’chaka cha 1996. Ku Malawi, mpingo wa katolika ku dayosizi ya Zomba ukudikirira za yemwe Papa Francisco angamusankhe kukhala episkopi.",https://www.radiomaria.mw/papa-wasankha-episkopi-watsopano-wa-dayosizi-ya-new-ulm-ku-america/,"July 13, 2022",Izahaki Mwacha
Njovu Zolusa Zapha Anthu Atatu ku Kasungu,"Njovu zolusa zapha anthu atatu okhala m’madera ozungulira nkhalamgo ya Kasungu National Park m’boma la Kasungu. Mkulu wa nthambi yowona za nyama zakutchire a Brighton Kumchedwa atsimikiza za nkhaniyi poyankhula ndi Radio Maria Malawi. Iwo ati njovuzi zomwe zilipo ziwiri, zikuganiziridwa kuti ndi zina mwa zomwe zasamutsidwa posachedwapa kuchokera ku nkhalango ya Liwonde National Park. Njovu mu nkhalango ya Kasungu “Njovuzi zilipo ziwiri. Ina inalowera mbali yaku Nkhamenya komwe yapha anthu awiri ndipo ina yalowera mbali yaku Mchinji komwe yapha munthu m’modzi,” anatero a Kumchedwa. Iwo ati padakalipano njovu yomwe inalowera mbali yaku Nkhamenya yaphedwa ndipo yatsala imodziyo. Pdakalipano iwo apempha anthu amene akukhala madera oyandikira nkhalangoyi kuti akhale tcheru ponena kuti njovuzi zidakalia ndi chilendo ku malowa. “Njovu ndi zovuta choncho akaziwona asazitahmangire kuti aziphe okha ayi atiwuze ifeyo chifukwa m’mene zateremu zili ndi chilendo ndipo zikufuna zitabwelera komwe zachokera,” anatsindika motero a Kumchedwa. Posachedwapa nthawi yowona za nyama zakutchire inayamba ntchito yosamutsa njovu kuchokera ku Liwonde National Park kupita nazo ku Liwonde National Park ndipo ntchito siyinathe.",https://www.radiomaria.mw/njovu-zolusa-zapha-anthu-atatu-ku-kasungu/,"July 12, 2022",Izahaki Mwacha
ACB Iwuza Anthu Atenge Udindo Olimbana ndi Katangale,"Bungwe lothana ndi mchitidwe wa katangale mdziko muno, la Anti-Corruption Bureau (ACB) lati ndi udindo wa aliyense kutengapo mbali pothetsa katangale mdziko muno. Wachiwiri kwa mkulu wa bungweli a Eliah Bodole anena izi lolemba m’boma la Dedza pa mwambo wokumbukira tsiku lothana ndi mchitidwe wa katangale muno mu Africa limene pachingerezi akulitcha Africa Anti-Corruption Day). Ena mwa anthu omwe anatenga nawo gawo pa tsikuli Iwo ati nthambi zonse za boma komanso mabungwe akuyenera kugwira ntchito zawo moyenera posayembekera kulandira chiwongola dzanja, komaso kuti mzika sizikuyenera kupereka dipo lililonse pa ntchito imene adindo akuyenera kuyigwira mwaulere. “Tikuyenera kusintha kaganizidwe kuti ntchito za boma zipitilire kuyenda bwino chifukwa mchitidwe wa katangale ukubwezeretsa chitukuko m’mbuyo,” anatero a Bodole. Poyankhulapo bwanankubwa wa boma la Dedza a Emmanuel Bambe ati khonsolo yawo iwonetsetsa kuti nthambi zonse za boma zikutumikira anthu moyenera ndi mosakondera pofuna kuthana ndi mchitidwe wa katangale. Tsiku la Africa Anti-corruption day linakhazikitsidwa ndi atsogoleri a maiko a muno mu Africa ndi cholinga choti aziganizirapo nkhani za katangale ndi kutengapo gawo pofuna kuthana ndi mchitidwewu. Tsikuli limakumbukiridwa pa 11 July chaka chilichonse.",https://www.radiomaria.mw/acb-iwuza-anthu-atenge-udindo-olimbana-ndi-katangale/,"July 12, 2022",Izahaki Mwacha
Papa Akuyembekezeka Kukhazikitsa Papa Yohane Paulo Woyamba Kukhala Wodala,"Likulu la mpingo wa katolika pa dziko lonse, lalengeza kuti Papa Francisco adzakhazikitsa Papa Yohane Paulo Woyamba kukhala wodala, pa mwambo wa Misa omwe adzatsogolere pa bwalo la Saint Peter’s Square ku Vatican lamulungu pa 4 September chaka chino. Ofesi yofalitsa nkhani ku Vatican, yafotokoza kuti pa mwambo wa Misa’yi Bishop Renato Marangoni ndi omwe adzapemphe Papa Francisco kukhazikitsa Papa Yohane Paulo Woyamba kukhala wodala.  Anakhala Papa kwa masiku 33 okha -Papa Yohane Paulo woyamba Ofesi’yi yati Ambuye Marangoni adzachita izi moperekezedwa ndi Cardinal Beniamino Stella komanso Dr. Stefania Falasca ndipo kuti atatuwa adzapereka kwa Papa Francisco zidutswa za wodalayu. Kwa onse omwe akufuna kudzakhala nawo pa mwambo wa Misa’yi, ofesi yofalitsa nkhani ku Vatican yati ma tiketi akupezeka ku ofesi yomwe imayendetsa zochitika za a Papa. Papa Yohane Paulo Woyamba yemwe anali kudziwika kuti the Smiling Pope adali Papa kwa masiku 33 okha basi kuyambira pa 26 August m’chaka cha 1978 mpaka pa 28 September m’chaka chomwecho. Adali Papa woyamba kumatchulidwa ndi maina awiri oti Yohane Paulo omwe ndi maina a Papa a m’mbuyo mwake. Iye adachita izi pofuna kulemekeza a Papa awiri omwe ndi Papa Yohane wa nambala 23 komanso Papa Paulo wa 6. Kutchulidwa wodala ndi sitepe yomaliza munthu asadatchulidwe kukhala woyera. Papa Yohane Paulo Woyamba yemwe adabadwa pa 17 October m’chaka cha 1912 ndipo dzina lake leni-leni adali Albino Luciani adali wochokera ku dera la ku mpoto kwa dziko la Italy.",https://www.radiomaria.mw/papa-akuyembekezeka-kukhazikitsa-papa-yohane-paulo-woyamba-kukhala-wodala/,"July 12, 2022",Izahaki Mwacha
Papa Wapempha Atsogoleri A Dziko La Sri Lanka Amve Kulira Kwa Anthu,"Potsatira mavuto aakulu a za chuma m’dziko la Sri Lanka omwe sanachitikeposo m’dzikolo kwa zaka 70 zapitazo, Papa Francisco wapempha atsogoleri a m’dziko la Sri Lanka kuti amve kulira kwa anthu a m’dzikolo omwe padakali pano akuvutika kwambiri. Iye wati akumva chisoni kaamba ka mavuto a za chuma komanso a ndale m’dzikolo. “Ndine munthu wa chisoni kwambiri ndipo ndili limodzi ndi anthu a m’dziko la Sri Lanka omwe akuvutika kaamba ka mavuto a za chuma komanso mpungwepungwe pa ndale,” watero Papa Francisco. Iye wati molumikizana ndi maepiskopi a Mpingo wa Katolika a m’dziko la Sri Lanka, wapempha kuti bata libwelerenso m’dzikolo kuti adindo achitepo kanthu pomva kulira kwa anthu osauka. Mtsogoleri wa dziko la Sri Lanka, Gotabaya Rajapaksa walengeza lamulungu kuti atula pansi udindo wake ngati mtsogoleri wa dzikolo potsatira zionetsero zomwe anthu m’dzikolo akhala akuchita kwa miyezi ingapo tsopano zosonyeza kusakondwa ndi momwe nkhani za chuma zakhala zikuyendera. Padakali pano dziko la Sri Lanka lilibe ndalama zina zilizonse za kunja, ndalama ya dzikolo yagwa mphamvu ndipo ikupitirira kugwa mphamvu zomwe zikuchititsa kuti dzikolo lizikanika kugula mafuta a galimoto, chakudya ndi mankhwala.",https://www.radiomaria.mw/papa-wapempha-atsogoleri-a-dziko-la-sri-lanka-amve-kulira-kwa-anthu/,"July 12, 2022",Izahaki Mwacha
Boma Lilangiza Anthu Atenge Udindo Wosamala Nyama Zakutchire,"Mlembi wamkulu mu unduna wa zokopa alendo, chikhalidwe ndi nyama zakutchire a Chauncy Simwaka apempha anthu a m’boma la Kasungu kuti akhale ndi udindo wosamalira zachilengedwe. Iwo amayankhula izi lachinayi pa mwambo wolandira nyama zakutchire kuchokera ku Liwonde National Park kupita ku Kasungu National Park. Iwo adzudzulanso mchitidwe wopha nyama zakutchire omwe akuti umabweretsa m’mbuyo ntchito zokopa alendo mdziko muno. “Anthu a kuno ku Kasungu mukhale patsogolo kuteteza nyama zimenezi osati kuzipha ayi. Nyama zimenezi ndi zomwe zimakopa alendo a m’maiko ena kuti adzibwera kwathu kuno,” anatero a Simwaka. M’mawu ake president wa bungwe la International Fund for Animal Welfare (IFAW) a Izzedine Downes ati anthu ozungulira derali asade nkhawa ponena kuti chitetezo chawo ku nyamazi ndi chokwera kwambiri. Nyama zokwana 500 ndi zomwe zikuyembekezeka kusamutsidwa kuchoka ku nkhalango ya Liwonde m’boma la Machinga kupita ku nkhalango ya Kasungu.",https://www.radiomaria.mw/boma-lilangiza-anthu-atenge-udindo-wosamala-nyama-zakutchire/,"July 8, 2022",Izahaki Mwacha
Bambo Wina Ku Dowa Anajatidwa Kaamba Kogwilira Msungwana Wa Zaka 13,"Bambo wina wa zaka 36 zakubadwa m’boma la Dowa ali mu chitolokosi cha apolisi kaamba komuganizira kuti anagwililira mtsikana wa zaka 13 zakubadwa. Malinga ndi wofalitsa nkhani za apolisi mboma la Dowa Sub Inspector Gladson M’bumpha, izi zinachitika usiku wa 5 ndi 6 July chaka chino mdera la Mayadi. Patsikuli m’chemwali wa msungwanayo anapita kukagwira ntchito nthawi ya utsiku pa chipatala cha boma la Dowa ndipo apa ndi pomwe mkuluyo anapezerapo mwayi wopita kunyumba kwa mtsikanayo ndi kukagonana naye. Malinga ndi Sub Inspector M’bumpha, bamboyo Kaifi Mafuta anawopseza mwanayo kuti akangokuwa amupha koma m’mawa kutacha iye anauza makolo ake omwe anatengera nkhaniyi ku apolisi. A chipatala atapima msungwanayo anatsimikiza kuti wagwiridwa, zomwe zinachititsa kuti mkuluyu amangidwe. A Kaifi Mafuta amachokera m’mudzi mwa Moya mfumu yayikulu Msakambewa m’boma lomwelo la Dowa.",https://www.radiomaria.mw/bambo-wina-ku-dowa-anajatidwa-kaamba-kogwilira-msungwana-wa-zaka-13/,"July 8, 2022",Izahaki Mwacha
"Papa Akuyembekezeka Kukacheza Ku Assisi, Matera M’dziko La Italy","Likulu la Mpingo wa Katolika pa dziko lonse lalengeza za ulendo wa Papa Francisco wopita mtauni ya Assisi komanso mzinda wa Matera m’dziko la Italy, ku mapeto a mwezi wa September chaka chino. Malinga ndi ofesi yofalitsa nkhani ku Vatican, pa 24 September Papa Francisco adzapita mtauni ya Assisi kukakhala nawo pa msonkhano wa achinyamata owathandiza kutukula miyoyo yawo pa nkhani za chuma ndipo tsiku lotsatira pa 25 September Papa’yu adzapita mu mzinda wa Matera ku dera la Basilicata m’chigawo cha kumwera kwa dziko la Italy kukatsekera msonkhano wokambirana za Ukaristia, National Eucharistic Congress. Padakali pano President wa bungwe la ma episkopi a Mpingo wa Katolika m’dziko la Italy lodziwika kuti Conferenza Episcopale Italiana (CEI) wayamikira Papa Francisco polengeza kuti akhala nawo pa misonkhano iwiriyi.",https://www.radiomaria.mw/papa-akuyembekezeka-kukacheza-ku-assisi-matera-mdziko-la-italy/,"July 8, 2022",Izahaki Mwacha
Boma Layimitsa Chikondwelero cha 6 July,"Boma lati chikondwelero chokumbukira kuti tsopano papita zaka 58 kuchokera pomwe dziko lino lidalandira ufulu chidzachitika pochita mapemphero popanda zisangalalo zilizonse. Kawale: Tikufuna kuchepetsa chuma chomwe tikanagwiritsa ntchito Nduna ya za malo a Sam Kawale omwenso ndi wapampando wa chikonzerochi ayankhula izi lero ku Lilongwe pa msonkhano wa atolankhani ndipo ati mwambowu udzachitikira ku BICC mu mzinda wa Lilongwe osati ku Blantyre monga momwe chikonzero chinalili mbuyomu. Iwo ati izi zili chomwechi ngati njira yofuna kuteteza chuma cha dziko lino malinga ndi mavuto a za chuma omwe dziko lino likukumana nawo. “Tikufuna kuchepetsa chuma chomwe tikanagwiritsa ntchito pa chisangalalo chimenechi,” anatero a Kawale. Izi zikudza patangopita tsiku limodzi mtsogoleri wotsutsa boma ku nyumba ya malamulo a Kondwani Nankhumwa atapempha boma kuti liganizire zosachita chikondwelerochi. Iwo anati ndi kosamveka kuti boma likonze chikondwelerochi pamene anthu mdziko muno akuvutika pa chuma. Pamenepa a Nankhumwa analangiza boma kuti lichite mapemphero okha patsikuli.",https://www.radiomaria.mw/boma-layimitsa-chikondwelero-cha-6-july/,"June 24, 2022",Izahaki Mwacha
Papa Akacheza Mdziko la Canada Mwezi wa July,"Mtsogoleri wa Mpingo wa Katolika pa dziko lonse Papa Francisco akuyembekezeka kukacheza m’dziko la Canada mwezi wa July chaka chino. Malinga ndi malipoti a Vatican Radio ulendowu udzachitika kuyambira pa 24 mpaka 29 July. Papa Francisco akacheza m’dziko la Canada atayitanidwa ndi boma komanso ma episkopi a Mpingo wa Katolika a m’dzikolo. Ofesi yofalitsa nkhani ku Vatican yafotokoza kuti Papa Francisco akacheza m’dzikolo kuyambira pa 24 mpaka pa 29 July atayitanidwa ndi boma, ma episkopi a Mpingo wa Katolika komanso eni nthaka a dziko la Canada, Canada’s indigenous peoples. Malinga ndi mlozo womwe likulu la Mpingo wa Katolika latulutsa, Papa Francisco akacheza m’mizinda ya Edmonton, Québec ndi Iqaluit. Ali m’dzikolo mwa zina iye akuyembekezeka kukachita zokambirana ndi eni nthaka a dzikolo, nkumano ndi atsogoleri a dzikolo, kulankhula kwa a kazembe oimira maiko awo m’dziko la Canada, kuchita Misa, kucheza ndi achinyamata komanso anthu achikulire, kupemphera limodzi ndi ma episkopi, ansembe, asisitere, a bulazala ndi a semino, kuchita nkumano ndi ansembe a chipani cha ma Jesuit, Society of Jesus.",https://www.radiomaria.mw/papa-akacheza-mdziko-la-canada-mwezi-wa-july/,"June 24, 2022",Izahaki Mwacha
CAMA Idzudzula Boma Polekelera Kukwera Kwa Mitengo ya Zinthu,"Usiku wa lachitatu, bungwe la Malawi Energy Regulatory Authority (MERA) lalengeza kuti mafuta a petrol akwera kuchoka pa 1,380 kufika pa 1,999 kwacha, dizilo wakwera kuchoka pa 1,470 kufika pa 1,920 ndipo parrafin wakwera kuchoka pa 956-kwacha kufika pa 1,236 kwacha. Poyankhula pa msonkhano wa atolankhani ku Lilongwe, mkulu wa bungweli a Henry Kachaje anati mafutawa akwera kaamba ku kuchepa kwa mphamvu ya ndalama ya kwacha komanso kukwera kwa mitengo ya mafuta ku maiko dziko lino limagulako mafutawa. Kapito: Angoyang’anira anthu akuvutika “Zimenezi zikuchititsa kuti tizigwiritsa ntchito ndalama zochuluka pogula mafuta kuposa ndalama zomwe timagwiritsa ntchito poyamba pamene 1 dollar inali 850 kwacha chifukwa pano 1 dollar ndi 1000 kwacha,” anatero a Kachaje. Koma poyankhula ndi Radio Maria Malawi, mkulu wa bungwe lowona za anthu ogula mdziko muno la Consumers Association of Malawi (CAMA) a John Kapito ati kukwera mtengo kwa mafutawa ndi kosamveka kaamba koti kukubwera pamene anthu akudandaula ndi kale za kukwera kwa mitengo ya zinthu zofunikira pa miyoyo yawo. Iwo ati mafutawa akwera pamene anthu amaganiza kuti boma libwera ndi ndondomeko zambiri zochepetsera kuwawa komwe anthu akukumva kaamba ka mavuto a zachuma ndipo iwo ati ndi zomvetsa chisoni kuti boma lasankha kukhala chete pa mavuto omwe anthu mdziko muno akukumana nawo. “M’malo moti boma libwere ndi ndondomeko zothandizira kuti anthu asamve kuwawa ndi kukwera kwa mitengo ya zinthu ndi pomwe akuwonjezeranso kuwawako chifukwa iwowo kuwawaku sakukumva nawo. Angoyang’anira anthu akuvutika kukhala ngati sakuwona,” anatero a Kapito. A Kapito atinso ndi zosamveka kuti boma likubweretsa misonkho ina kuwonjezera pa mavuto omwe anthu ali nawo kale ndipo atinsokukwera mtengo kwa mafutawa kuchititsa kuti mitengo ya minibus ikwere zomwenso zichititse kuti katundu osiyanasiyana apitilire kukwera mtengo. Mkulu wa bungwe la CAMA-yu wati zikuwonetsa kuti boma likuchita zinthu pofuna kusangalatsa bungwe la International Monetary Fund (IMF) lomwe akuti ndi lomwe linakakamiza boma la dziko lino kuti lichepetse mphamvu ya ndalama ya dziko lino ndi 25 percent sabata zapitazo zomwe zachititsa kuti mafuta a galimoto komanso zinthu zina zikwere mtengo. Pamenepa a Kapito awopseza kuti anthu mdziko muno achitapo kanthu pofuna kusonyeza kukwiya kwawo ndi zomwe boma likuchita polekelera kuti zinthu zizingokwera mtengo tsiku ndi tsiku.",https://www.radiomaria.mw/cama-idzudzula-boma-polekelera-kukwera-kwa-mitengo-ya-zinthu/,"June 24, 2022",Izahaki Mwacha
Chilima Watsutsa Zoti Akukhudzidwa ndi Katangale,Wachiwiri kwa mtsogoleri wa dziko lino Dr. Saulos Chilima watsutsa zoti akukhudzidwa ndi nkhani za katangale ndi mkulu wina ochita malonda otchedwa Zuneth Sattar. Chilima wanena izi kudzera mu kalata yomwe wasaina ndi mneneri wake Pilirani Phiri ndipo wati iye ndi wokonzeka kuyankhapo pa nkhanizi ngati atapatsidwa mwayi otero. Komabe a Chilima ati ndi odabwa ndi momwe bungwe la Anti-Corruption Bureau (ACB) likuyendetsera nkhaniyi pamene likumutchula kuti akukhudzidwa ndi nkhani za katangale popanda kupereka umboni komanso tsatanetsatane wa za katangale zomwe iye anachita ndipo wati akudabwa kuti kufikira lero bungweli silinamufunseko kanthu ndi kumupatsa mwayi woyankhulapo pa nkhaniyi. Wakanitsitsa – Chilima Pamenepa iye wauza bungwe la ACB kuti ntchito yolimbana ndi katangale ikuyenera kugwiridwa motsatira malamulo ndipo isagwiritsidwe ntchito molakwika pofuna kuyipitsa mbiri za anthu ena pa zifukwa za ndale kapena zina. Lachianyi lomweli bungwe lolimbana ndi katangale ndi ziphuphu mdziko muno la Anti-Corruption Bureau (ACB) linamanga yemwe anali mkulu wa apolisi mdziko muno Dr. George Kainja. Kumangidwa kwawo kunadza patangopita masiku ochepa mtsogoleri wa dziko lino atawachotsa ntchito kaamba koti anatchulidwa mu lipoti la bungwe la bungwe la ACB lomwe linanena kuti a Kainja akuganziiridwa kuti amachita za katangale ndi mkulu ochita malonda otchedwa Zuneth Sattar. Padakalipano a Kainja atuluka pa belo.,https://www.radiomaria.mw/chilima-watsutsa-zoti-akukhudzidwa-ndi-katangale/,"June 24, 2022",Izahaki Mwacha
Akatswiri Apempha Chilima Atule Pansi Udindo,"M’modzi mwa akatswiri pa nkhani za malamulo mdziko muno wati wachiwiri kwa mtsogoleri wa dziko lino Saulos Chilima akuyenera atule pansi udindo wake potsatira kutchulidwa kwake kuti akukhudzidwa ndi nkhani za katangale ndi mkulu wina wochita malonda, Zuneth Sattar. Watchulidwa mu lipoti la ACB-Chilima Katsiwiriyu Professor Garton Kamchedzera wanena izi poyankhula ndi Radio Maria Malawi potsatira zomwe mtsogoleri wa dziko lino Lazarus Chakwera wanena dzulo (lachiwiri) pamene wati wayimitsa ntchito zonse zomwe amapereka kwa wachiwiri wake kaamba koti watchulidwa pa mndandanda wa anthu omwe akukhudzidwa ndi nkhaniyi. Iwo ati padakalipano chikhulupiliro cha anthu mwa a Chilima chachepa ngakhale kuti akufufuzidwabe choncho akuyenera kutula pansi udindo kapena nyumba ya malamulo ichite kuwachotsa. Kamchedzera: Chikhulupiliro cha anthu mwa a Vice President athu chatha “Chikhulupiliro cha anthu mwa a Vice President athu chatha kapena chachepa ndipo choyenera chomwe iwo angachite ndi kusunthapo pa udindopo kupereka mpata kuti nkhaniyi iyende bwinobwino koma ngati sangatero ndiye kuti mwina a parliamenet awachite impeach apo ayi akhala Vice President uja wa dzina lokha kumangokhala osagwira ntchito iliyonse,” anatero  Professor Kamchedzera. Koma poyankhulapo m’modzi mwa akatswiri pa nkhani za ndale mdziko muno a Ernest Thindwa pamene amagwirizana ndi a Kamchedzera, iwo atsindika kuti mtsogoleri wa dziko lino komanso adindo ena m’boma asalowetse ndale pa lipoti lomwe bungwe la ACB latulutsa. Pamenepa iwo apempha bungwe la ACB kuti libwere ndi maumboni okwanira pa nkhaniyi ndipo iwonetsetse kuti nkhaniyi iyende mwachangu ku mabwalo a milandu a dziko lino kuti chilungamo chidziwike. Lachiwiri madzulo, mtsogoleri wa dziko lino analengeza kuti wachotsa pa ntchito mkulu wa apolisi mdziko muno George Kainja, wayimitsa ntchito zomwe amamutuma wachiwiri wake komanso wayimitsa kaye pa ntchito mkulu wa ogwira ntchito ku nyumba ya mtsogoleriyu komanso mkulu wa bungwe la Public Procurement and Disposal of Assets (PPDA) kaamba koti onsewa atchulidwa mu lipoti la bungwe la ACB powaganizira kuti akukhudzidwa ndi nkhani za katangale ndi a Sattar.",https://www.radiomaria.mw/akatswiri-apempha-chilima-atule-pansi-udindo/,"June 22, 2022",Izahaki Mwacha
Papa Wati Akufunitsitsa Mabanja Azikondana,"Mtsogoleri wa mpingo wa katolika pa dziko lonse Papa wati ndi pemphero lake kuti mabanja azikondana. Malinga ndi malipoti a Vatican Radio, Papa Francisco walankhula izi mu uthenga wake wa mafuno abwino wopita kwa ma banja onse a pa dziko la pansi omwe akuchita msonkhano wawo ku Rome m’dziko la Italy. Iye wathokoza ma banja onse omwe afika ndipo wati ndi pemphero lake kuti kudzera m’moyo wa banja akhristu athe kukhala anthu oyera pa maso pa Mulungu. Papa Francisco wati moyo wa banja ndi chiitanidwe komanso njira yothandiza akhristu kukhala anthu oyera pa maso pa Mulungu. Nthumwi ku msonkhano wa ukulu wa ma banjawu zikambirana pa mutu woti: Chikondi cha m’banja ndi njira yothandiza akhristu kukhala anthu oyera. Msonkhanowu womwe wayamba lero ufika ku mapeto laMulungu likubwerali ndipo nthumwi zikuchita msonkhanowu pokondwerera kalata ya Papa Francisco yotchedwa Amoris Laetitia yofotokoza za moyo wa banja.",https://www.radiomaria.mw/papa-wati-akufunitsitsa-mabanja-azikondana/,"June 22, 2022",Izahaki Mwacha
Papa Wati Ndi Zotheka Kukhala Ndi Dziko Lopanda Zida Za Nyukiliya,"Mtsogoleri wa Mpingo wa Katolika pa dziko lonse Papa Francisco wati ndi zotheka kukhala ndi dziko lopanda zida zowopysa za nyukiliya. Malinga ndi malipoti a Vatican Radio Papa Francisco walankhula izi mu uthenga wake omwe watumizira maiko a mu mgwirizano woletsa maiko kusunga zida zowopysa za nyukiliya. Kudzera mu uthengawu, iye wapitiriza kupempha maiko kuti athandize kuthetsa nkhondo zosiyana-siyana zomwe zikuchitika pa dziko la pansi. Papa Francisco wafotokoza mwa mve mve mve kuti kugwiritsa ntchito angakhale kusungira kumene zida zoopysa za nyukiliya ndi kulakwa ndipo ndi zosavomerezeka. Iye wati maiko akuyenera kuzindikira za kuopysa kosungira komanso kugwiritsa ntchito zida zoopysazi. Papa Francisco watsindika za kufunika kothetsa mikangano ndi nkhondo pakati pa maiko kudzera mu njira yokambirana. Iye wamaliza ponena kuti Mpingo wa Katolika ndi wodzipereka kulimbikitsa mtendere pa dziko la pansi komanso kulimbikitsa ntchito za maphunziro. Maiko 65 ndi omwe ali mu mgwirizano wa maiko oletsa maiko kusunga zida zowopysa za nyukiliya ndipo bungweli lidayamba mwezi wa January chaka chatha koma mpaka lero palibe dziko olo limodzi mwa maiko omwe ali ndi zida za nyukiliya omwe alowa nao mu bungweli.",https://www.radiomaria.mw/papa-wati-ndi-zotheka-kukhala-ndi-dziko-lopanda-zida-za-nyukiliya/,"June 22, 2022",Izahaki Mwacha
Papa Wachita Mkumano ndi Maepiskopi a Mpingo wa Katolika waku M’mawa,"Mtsogoleri wa mpingo wa katolika pa dziko lonse Papa Francisco wachita mkumano ndi ma episkopi a mpingo wa katolika wa ku m’mawa omwe akuchita msonkhano wawo wa sinodi. Malinga ndi malipoti a Vatican Radio nkumanowu wachitika lero ku likulu la Mpingo ku Vatican.  M’mawu ake kwa ma episkopi’wa kunyumba ya Vatican Apostolic Palace, Papa Francisco wawapempha kuti asaiwale anthu omwe akuvutika m’dziko la Syria komanso wawalimbikitsa kuti achilimike polimbikitsa umodzi wa akhristu a m’maiko a aluya. Iye wayamikira ma episkopi’wa kaamba kochita chisankho chabwino choti achitire msonkhano wao ku Rome komwe Petulo ndi Paulo Oyera adafera kuti monga awiriwa adachitira umboni Yesu Khristu kudzera mu imfa yao nao ma episkopi’wa athe kupeza za ulere ndi nyonga  zowathandiza kuchitira umboni Yesu Khristu. Papa Francisco watsindika za kufunika koti Mpingo uziyendera limodzi m’chikondi ndi kumasamalirana, sollicitudo Ecclesiarum omnium. Iye wati angakhale kuti nkhani yomwe ili mkamwa ndi ya nkhondo pakati pa maiko a Russia ndi Ukraine, zimenezi zisaiwalitse Mpingo za anthu ankhaninkhani omwe akuvutika m’dziko la Syria ndi maiko ena. Iye wamaliza ndi kuikiza Mpingo wa Katolika wa ku m’mawa m’manja mwa Amayi Maria.",https://www.radiomaria.mw/papa-wachita-mkumano-ndi-maepiskopi-a-mpingo-wa-katolika-waku-mmawa/,"June 21, 2022",Izahaki Mwacha
Apereka Maphunziro a Katetezedwe ka Ana ku Sukulu Yosulira Aphunzitsi ya Bembeke,"Aphunzitsi pa sukulu yosulira aphunzitsi ya St. Joseph Bembeke, awapempha kuti alimbikitse malamulo otetezera maufulu a ana, anthu achikulire komanso a ulumali. Mkulu woyang’anira bungwe lowona za chitetezo komanso maufulu a ana ndi anthu achikulire mu dayosizi ya Dedza, bambo Gerald Bwemba ndi omwe ayankhula izi lolemba ku malo a sukuluyi m’boma la Dedza. Iwo ayankhula izi pambuyo pa maphunziro a tsiku limodzi omwe anakozera onse ogwira ntchito ku sukuluyi. “Maphunziro amenewa ndi ofunikira kwambiri chifukwa choti awa ndi aphunzitsi amene amatiphunzitsira anthu amene amadzakhala aphunzitsi a msukulu zosiyanasiyana mdziko muno ndipo zomwe tawapatsa lero zithandiza pa sukulu pano komanso komwe aphunzitsiwa azikagwirako ntchito,” anatero bambo Bwemba. Poyankhulapo m’modzi mwa akuluakulu a pa sukuluyi a Collen Chilikutali, anati maphunzirowa awapindulira koposa. “Aphunzitsi athu akachoka pano pambuyo pa maphunziro awo adzikakwanitsa kufikira anthu a komwe azikaphunzitsako ndi mauthenga amenewa okhudza kuteteza ana komanso achikulire,” anatero a Chilikutali.",https://www.radiomaria.mw/apereka-maphunziro-a-katetezedwe-ka-ana-ku-sukulu-yosulira-aphunzitsi-ya-bembeke/,"June 21, 2022",Izahaki Mwacha
ESCOM Ipempha Anthu Aneneze Owononga Zipangizo Zothandiza Popereka Magetsi,"Bungwe lopereka magetsi mdziko muno la Electricity Supply Corporation of Malawi (ESCOM) lapempha anthu kuti akhale ndi udindo woneneza anthu a mbanda omwe akuwononga zipangizo za bungweli. Mkulu wofalitsa nkhani ku bungweli mayi Kitty Chingota ndi omwe anena izi poyankhula ndi Radio Maria Malawi pomwe imafuna kudziwa zomwe bungweli likuchita potsatira kuzima kwa magetsi komwe kunachitika loweruka lapitali ndipo kunakhudza dziko lonse. Mayi Chingota anati bungweli likuyesetsa kugawa magetsiwa kwa makasitomala ake pan’gono pang’ono kaamba ka kuchepa mphamvu kwa magetsi omwe bungweli likulandira. Chingota: Tiyeni timasuke kunena kwa adindo “Ife a ESCOM ntchito yathu ndi yongolandira magetsi kuchoka kwa omwe amapanga ndiye ife timangogawa magetsiwo kwa makasitomala athu. Chifukwa cha mphamvu yochepa ya magetsi yomwe tikupatsidwa zikuvutanso kuti tikwanitse kupereka magetsiwa kwa anthu onse mdziko muno,” anatero mayi Chingota. Iwo anati akuganizira kuti pali anthu ena omwe ali ndi kulumikizana ndi anthu aku bungwe la ESCOM omwe akuwononga zipangizo zothandizira popereka magetsi mdziko muno ndipo ati ndi koyenera kuti anthuwa adzinenezedwa kwa adindo oyenera kuti mchitidwe owononga katundu wa kampaniyi utheretu. “Ngati munthuyo anachoka mu ESCOM ndipo si wa ESCOM nso ayi koma akupanga umbanda uwuwu ndipo tikuwadziwa tiyeni timasuke kunena kwa adindo kuti awa ndi omwe akuwononga katundu wathu wothandiza pa magetsi kuti lamulo ligwire ntchito kaamba koti imeneyi ndi economic sabotage,” anatero mayi Chingota. Mayi Chingota anati mchitidwe owononga katundu wa kampani ya ESCOM ndi osokoneza chitukuko cha dziko lino choncho ukuyenera kutheratu.",https://www.radiomaria.mw/escom-ipempha-anthu-aneneze-owononga-zipangizo-zothandiza-popereka-magetsi/,"June 21, 2022",Izahaki Mwacha
Papa Wavomereza Bukhu la Misa la Mdziko la DRC,"Mtsogoleri wa mpingo wa katolika pa dziko lonse Papa Francisco wavomereza bukhu latsopano logwiritsidwa ntchito pa Misa m’dziko la Democratic Republic of Congo (DRC). Malinga ndi malipoti a Vatican Radio, iye wavomereza bukhuli kudzera mu mawu oyambirira omwe walemba mu bukhuli lomwe lili mu chiyankhulo cha chifaransa ndipo lalembedwa ndi Sister Rita Mboshu Kongo mothandizana ndi nyumba yosindikizira ma buku ya Vatican Publishing House.  Ntchito yokhazikitsa bukhu la Misa’li mogwirizana ndi chikhalidwe komanso chiyankhulo cha anthu a ku Democratic Republic of Congo kapena kuti Zaire masiku amenewo idayambika utangotha msonkhano wa ukulu wa Vatican Council II motsata maphunzitso a Mpingo pa za chipembedzo, Sacrosanctum Concilium. Papa Francisco wati bukhu la Misa’li lomwe ndi ntchito ya zaka zambiri lithandiza anthu kupemphera bwino ndi kudzamitsa chikhulupiriro chao mogwirizana ndi chikhalidwe cha anthu a m’dziko la Democratic Republic of Congo. Iye wati ntchito yosindikiza bukhuli ndi chitsanzo kwa anthu a m’maiko ena omwe angafune kukhala ndi bukhu la Misa lokonzedwa mogwirizana ndi chikhalidwe chao, inculturation. Papa Francisco amayembekezeka kukacheza ku Democratic Republic of Congo kumayambiriro a mwezi wa mawa koma ulendowu ayamba awuyimitsa kaamba koti padakali pano iye akulandira thandizo la ku chipatala kaamba vuto la bondo.",https://www.radiomaria.mw/papa-wavomereza-bukhu-la-misa-la-mdziko-la-drc/,"June 21, 2022",Izahaki Mwacha
CFM Ipereka Thandizo Ku Mabanja Okhudzidwa Ndi Namondwe ku Chikwawa,"Bungwe la mabanja achikhristu la Christian Family Movement (CFM) mu Mpingo wa Katolika lapereka thandizo kwa mabanja 920 omwe anakhudzidwa ndi zotsatira za namondwe wa Ana kwa Nsangwe m’boma la Chikwawa. Mwambo wopereka thandizoli unachitika Loweruka pa 30 April, 2022 pa msasa wa Chidyamanga dera la mfumu yaikulu Ngabu m’bomalo komwe zinthu monga ufa, ndiwo za soya pisesi, mchere, shuga, ziwiya  zophikira ndi zovala zinaperekedwa.  Poyankhula, banja lomwe ndi lapampando la bungwe la CFM ku Malawi, banja la Francis ndi Secondina Matewere lati bungwe lawo linaganiza zopereka thandizolo litakhudzidwa ndi momwe mabanja anzawo okhala ku Chigwa cha mtsinje wa Shire anakhudzidwira ndi mvula yamphamvu. “Titamva kuti mabanja anzathu akhudzidwa ndi ngozi ya madzi, tinabwera makamaka kuti tiwathandizire pa kuwapatsa zinthu zoti ziwathandize akabwelera kunyumba kwawo,” anatero mayi Matewere.  M’mawu awo polandira katunduyo, mkulu woyang’anira pa msasa wa Chidyamanga, a Mixon Nguluwe anathokoza kaamba ka thandizolo ponena kuti lafika mu nthawi yake. “Thandizo ili labwera mu nthawi yake chifukwa choti patenga nthawi yayitali tisakulandira chinachilichonse, pwmene Boma lanena kuti tibwerere kunyumba tikakhala ndi poyambira,” anatero a Nguluwe. Katundu wa ndalama zokwana 2.2 million Kwacha ndi yemwe anaperekedwa pa msasawo ndi thandizo kuchokera ku mabungwe a Site Savers, Trocaire, Christian Family Movement ndi bambo Pier Gorgio Gamba a chipani cha Montfort.",https://www.radiomaria.mw/cfm-ipereka-thandizo-ku-mabanja-okhudzidwa-ndi-namondwe-ku-chikwawa/,"May 4, 2022",Izahaki Mwacha
Phungu Adzudzula Apolisi Kaamba Kokolezera Mchitidwe wa Uchifwamba Mdera Lake,"Phungu wa kunyumba ya malamulo ku dera la kumpoto kwa boma la Nsanje, Enock Chizuzu wadzudzula apolisi kuti ndi omwe akukolezera m’chitidwe wa uchifwamba m’dera lake. Izi zikudza pamene m’chitidwe ophana ndi kutengera lamulo m’manja mwawo wakula m’madera ozungulira dera la Fatima ku East Bank, komwe anthu pafupifupi asanu ndi m’modzi akhapidwa ndi achiwembu ndi kuwabera katundu wawo m’sabata yathayi. Chizuzu: Anthu 100 sauzande sangatetezedwe ndi anthu atatu Malingana ndi Chizuzu, dera la Fatima ku East Bank m’boma la Nsanje, lili ndi apolisi atatu okha omwe akupereka chitetezo ku deralo lomwe lili ndi chiwerengero cha anthu opitilira 100 sauzande. Iye waloza chala akuluakulu apolisi m’bomalo polekelera deralo kukhala ndi apolisi atatuwo kopitilira zaka zisanu ndi zitatu (8) zomwe wati zikukolezera m’chitidwe wa ziphuphu ndi katangale ndi kutayilira pa kagwiridwe kawo ka ntchito. “Chiwerengero cha anthu 100 sauzande sichingatetezedwe ndi anthu atatu ndi zosatheka,” anatero a Chizuzu. Poyankhapo pa za nkhawazi, mneneri wa apolisi m’boma la Nsanje, mayi Agnes Zalakoma wati kuyambira mwezi wapitawu, ofesi yawo yakhala ikutumiza apolisi khumi mulungu uliwonse mosinthana pofuna kuwonjezera chitetezo ku deralo. “Loweruka lililonse kukumapita apolisi khumi kukawonjezera chitetezo kumeneko panopa ndi mwezi wachiwiri akupita,” anatero mayi Zalakoma. Poyankhulapo, katswiri owona za chisamaliro cha anthu anthu ku Chigwa cha mtsinje wa Shire, a Amade Alide wati ndi zomvetsa chisoni kuti nthambi zoyang’anira chitetezo zikusowekera m’gwirizano ndi ukadaulo pa ntchito. “Kumakhala kufooka kwa nthambi yoyang’anira chitetezo. Pofuna kuthana ndi vuto pakufunika kukambirana ndi nthambi zina zoyag’anira chitetezo osati kugwira ntchito pawokha,” anatero a Alide. Dera la East Bank m’maboma a Chikwawa ndi Nsanje lili ndi mapolisi aang’ono awiri okha, ya Makhwira ku Chikwawa ndi Fatima ku Nsanje komwe umbava ndi umbanda ndi waukulu kuyerekeza ndi madera ena a chigwa cha mtsinje wa Shire.",https://www.radiomaria.mw/phungu-adzudzula-apolisi-kaamba-kokolezera-mchitidwe-wa-uchifwamba-mdera-lake/,"May 4, 2022",Izahaki Mwacha
Papa Wati Wakonzeka Kupita Mdziko La Russia,"Mtsogoleri wa Mpingo wa Katolika pa dziko lonse Papa Francisco wati ndi okonzeka kupita m’dziko la Russia kuti akachite zokambirana ndi mtsogoleri wa dzikolo. Malinga ndi malipoti a Vatican Radio,  Papa wati padakali pano alibe maganizo opita ku Ukraine koma ndi wokonzeka kupita ku Moscow komwe ndi ku likulu la dziko la Russia kuti akachite zokambirana ndi a Putin pa za nkhondo ya pakati pa maiko a Russia ndi Ukraine. Papa Francisco wati chomwe akudikira padakali pano ndi kuti a Putin avomere kuchita zokambiranazi. “Patangopita masiku makumi awiri a nkhondo pakati pa maiko a Russia ndi Ukraine ndidatuma mlembi wa mkulu wa likulu la Mpingo wa Katolika, Vatican Secretary of State Cardinal Pietro Parolin kuti atumize uthenga wopempha za nkumanowu koma za chisoni kuti mpaka pano sitidalandirebe yankho. Tikupitiriza kugogoda pa khomo la dziko la Russia angakhale tikudziwa kuti ndi kovuta kuti pempho lathu limveke,” watero Papa Francisco pouza mtolankhaniyu. Iye waonjezera ponena kuti podikirira yankho pa nkhaniyi zinthu zingapo zothandiza kuti nkhondoyi ithe zachitika. Papa Francisco watchulapo zoti watumizapo kangapo konse nduna zake kupita m’dziko la Ukraine komanso kuti iye mwini adaapita kukamang’ala ku ofesi ya kazembe wa dziko la Russia, Russian embassy, mu mzinda wa Rome ngati njira zothandiza kuti nkhondoyi ithe.",https://www.radiomaria.mw/papa-wati-wakonzeka-kupita-mdziko-la-russia/,"May 4, 2022",Izahaki Mwacha
Papa Wapempha Amishonale A Chifundo Cha Mulungu Agwire Ntchito Modzipereka,"Mtsogoleri wa mpingo wa katolika pa dziko lonse Papa Francisco wapempha ansembe omwe adawasankha kukhala a mishonare a Chifundo cha Mulungu kuti aziwulula za chifundo cha Mulungu kwa akhristu. Malinga ndi malipoti a wailesi ya Vatican, Papa wanena izi poyankhula kwa ansembe okwana 400 ochokera mbali zonse za dziko la pansi omwe Papa’yu adawakhazikitsa mwa njira ya padera pofuna kukondwerera bwino chaka cha Chifundo cha Mulungu odziwika kuti Missionaries of Mercy. Papa Francisko ndi amishonale a chifundo cha Mulungu Iye wawalimbikitsanso kuti azilandira ndi manja awiri anthu onse obwera kwa iwo ndi kumawathunzitsa mtima ndi kuwaonetsera chifundo cha Mulungu. Papa Francisco wati ndi wokondwa kwambiri ndi utumiki wa ansembewa womwe ukuthandiza powafikira anthu ndi chifundo cha Mulungu. Pamenepa iye wati ndi chifukwa chake adaganiza zozindikiritsa anthu za utumikiwu mwa njira ya padera komanso kuti ukhale utumiki wokhazikia mu Mpingo wa Katolika. Iye wati adachita izi kudzera mu kalata yake, Apostolic Constitution on the Roman Curia, Praedicate Evangelium. Papa Francisco adakhazikitsa a mishonare a Chifundo cha Mulungu m’chaka cha 2016 pokondwerera chaka cha Chifundo cha Mulungu. Mwa zina ansembewa ntchito yao ndi kupereka Sakramenti la kulapa komanso kulalikira ndi kuzindikiritsa anthu za chifundo cha Mulungu osaiwala kulapisa anthu kukhululukira akhristu machimo akuluakulu omwe kawiri-kawiri amasowa upangiri wa a episkopi komanso likulu la Mpingo wa Katolika pa dziko lonse. M’modzi wa ansembe amenewa ndi bambo Joseph Kimu omwe amatumikira mu dayosizi ya Mangochi komanso ndi mkulu owona za mapologalamu ku Radio Maria Malawi.",https://www.radiomaria.mw/papa-wapempha-amishonale-a-chifundo-cha-mulungu-agwire-ntchito-modzipereka/,"April 27, 2022",Izahaki Mwacha
Bungwe la OXFAM Lapempha Makhonsolo Achilimike Pa Nkhani Ya Madyedwe Abwino,"Bungwe la Oxfam lapempha adindo m’makhomsolo komanso mabungwe mdziko muno kuti awonetse chidwi pa nkhani yolimbikitsa madyedwe abwino. Mlangizi pa nkhani za madyedwe abwino ndi ntchito za chitukuko ku bungweli, a Steve Kuliaz, ndi omwe anena izi m’boma la Dedza pa msonkhano wa akuluakulu a makhonsolo a m’maboma a Dowa, Salima ndi Dedza komanso mabungwe ena omwe amadzipereka pa ntchito ya madyedwe abwino mdziko muno. Pa mkumanowu, bungwe la Oxfam limafotokozera masomphenya ake   pa ntchito yolimbikitsa madyedwe abwino kudzera mu gawo lachiwiri la project yowonetsetsa kuti anthu mdziko muno ali ndi mwayi wokhala ndi chakudya chobweretsa thanzi. M’mawu awo a Kuliaz anati chidwi cha makhonsolo ndi mabungwe pa nkhani za madyedwe abwino, chingathandize kuthana ndi matenda ambiri omwe amadza kaamba kosowa chakudya chobweretsa thanzi. Iwo anati boma likuyesetsa kuyika gawo la ndalama zothandizira ntchitoyi komabe anati pali nkhawa kuti ntchito yolimbikitsa madyedwe abwino ikhoza kusafikira anthu onse kaamba ka kuchepachepetsedwa kwa ndalama zomwe boma limayika mu ndondomeko yake ya zachuma kuchoka pa 2.9℅ chakatha kufika pa 1.9℅ chaka chino. Pamenepa iwo apempha makhomsolo, mabungwe ndi atolankhani kuti ayikepo chidwi pa ntchito yokhazikitsa njira zina zopezera thandizo la ntchito yolimbikitsa madyedwe abwino. Gawo lachiwiri la project ya Oxfam lolimbikitsa madyedwe abwino ligwiridwa m’maboma a Dedza, Salima komanso Dowa kuyambira mchaka 2022 mpaka 2023. Pali chiyembekezo chakuti gawo lachiwiri limeneli lipindulira anthu ambiri kuposa gawo loyamba pomwe ndalama yogwilira ntchitoyi yakwera kuchoka pa 50,000 Euros kufika 250,000 Euros. Bungwe la Oxfam likugwira ntchitoyi ndi thandizo la ndalama lochokera ku bungwe la mdziko la Germany la GIZ.",https://www.radiomaria.mw/bungwe-la-oxfam-lapempha-makhonsolo-achilimike-pa-nkhani-ya-madyedwe-abwino/,"April 27, 2022",Izahaki Mwacha
Flames Iyamba Zokonzekera Zake M’mwezi wa May,"Timu ya mpira wa miyendo mdziko muno ya Flames ikuyembekeza kuyamba zonkonzekera za mpikisano wodzigulira malo mu mpikisano wa 2023 African Cup of Nations, pa 8 mwezi wa mawa. Iyamba zokonzekera pa 8 May-Flames Malinga ndi mkulu owona za mipikisano ku bungweli a Gomezgani Zakazaka, Flames ikhala ndi masewero awiri amu mpikisanowu mwezi wa June, pomwe idzasewere ndi timu ya Ethiopia pakhomo komanso ndi timu ya Guinea koyenda. Zokonzekerazi ziyamba ndi osewera omwe amasewera league yayikulu kuno kumudzi, kenako enanso omwe amasewera maiko a kunja azakhala akubwera pakatha masabata awiri. Ena mwa osewera atsopano omwe akulowa nawo mu camp ndi monga Chiukepo Msowoya, Yamikani Chester, Stanely Sanudi komanso Balikinho Mwakanyongo.",https://www.radiomaria.mw/flames-iyamba-zokonzekera-zake-mmwezi-wa-may/,"April 27, 2022",Izahaki Mwacha
Alamulidwa Kukagwira Ukayidi Kwa Zaka 14 Kaamba Kogwilira Wantchito Wake,"Bwalo la milandu la First Grade Magistrate ku Monkeybay m’boma la Mangochi lalamula mkulu wina wa zaka 50 zakubadwa kuti akakhale ku ndende kwa zaka 14 atapezeka olakwa pa mlandu wogwilira wantchito wake yemwe ndi wa zaka 15 zakubadwa. Mkuluyu John Mpereka anapalamula mlanduwu pa 11 ndi 12 April 2022. Malipoti akusonyeza kuti banja la mkuluyu linatha ndipo mkazi wake anamusiyira mwana wa zaka zisanu zomwe zinachititsa kuti akasake wa ntchito oti adzisamalira mwanayo. Malinga ndi wofalitsa nkhani za polisi ku Monkeybay, Sergeant Alice Sichali, patsikuli,mkuluyu analowa ku chipinda chomwe msungwanayu amagona ndi kumuuza kuti agone naye kulephera apo amuchotsa ntchito. Atachita izi pa tsikuli mkuluyu anachitanso chimodzimodzi mawa lake ndipo kenaka msungwanayu anakanena za nkhaniyi ku polisi ya Monkeybay zomwe zinachititsa kuti mkuluyu amangidwe. Atawonekera ku bwaloli mkuluyu anauvomera mlanduwu zomwe zinachititsa kuti woyimira boma pa mlanduwuSub Inspectpr Mary Mbutuka apemphe bwaloli kuti lipereke chilango chokhwima kaamba koti milandu ya mtunduwu ikuchulukira mderalo. Pamenepa First Grade Magistrate Mtunduwatha Mpasu analamula Mpereka kuti akakhale ku ndende kwa zaka 14 pa mlanduwu. Mpereka amachokera mmudzi mwa Masinde mfumu yaikulu Chigaru m’boma la Blantyre.",https://www.radiomaria.mw/alamulidwa-kukagwira-ukayidi-kwa-zaka-14-kaamba-kogwilira-wantchito-wake/,"April 27, 2022",Izahaki Mwacha
Papa Francisko Ayendera Papa Benedicto wa 16 Wopuma,"Mtsogoleri wa Mpingo wa Katolika pa dziko lonse Papa Francisco anakayendera Papa Benedicto wa 16 wopuma, kunyumba yake. Papa Francisko ndi Papa Benedict wa 16 wopuma Malinga ndi malipoti a Vatican Radio Papa Francisco lachitatu masana Papa Francisco anapeza nthawi yokacheza ndi Papa Benedicto wa 16 wopuma kunyumba yake ya Mater Ecclesiae ku Vatican. Malinga ndi mkulu wa ofesi yofalitsa nkhani ku Vatican, Director of the Holy See Press Office, Matteo Bruni wati pa nkumanowu Papa Francisco wafunira Papa Benedicto wa 16 mafuno abwino a Pasaka komanso mafuno abwino a tsiku lake lobadwa lomwe ndi loweruka likudzali pa 16 April. Bruni waonjezeranso kuti awiriwa anapemphera limodzi. Papa Francisco wakhala akumapeza nthawi yokacheza ndi Papa Benedicto wa 16 kunyumba yake ya Mater Ecclesiae. Papa Benedicto wa 16 wopuma yemwe kwao ndi Germany akwanitsa zaka 95 loweruka likudzali pa 16 April.",https://www.radiomaria.mw/papa-francisko-ayendera-papa-benedicto-wa-16-wopuma/,"April 14, 2022",Izahaki Mwacha
DVV International Ipereka Lamya Zamakono Msukulu za Kwacha,"Bungwe la DVV International lapereka katundu wa makono wa ndalama zokwana 24 million kwacha ku bungwe loyendetsa sukulu za kwacha mdziko muno la National Centre for Literacy and Adult Education (NACLEA). Mwambo wopeleka katunduyu wachitika lachitatu pa 13 April 2022 munzinda wa Lilongwe, pamene bungwe la DVV international lapereka katundu monga makina akopyuta komaso mafoni amakono. Poyankhula, mlembi  mu unduna owona kuti pasakhale kusiyana pakati pa amayi ndi abambo, chisamaliro cha anthu komanso chitukuko cha m’madera,  a Isaac Katopola ati katunduyu athandiza kutukula komaso kupititsa patsogolo sukulu za kwacha mdziko muno chifukwa anthu azitha kutumiza mauthenga a momwe zinthu zikuyendera msukulu zakwacha m’dera lawo mosavuta. Iwo apemphanso anthu kuti atengepo gawo pa ntchito yopititsa patsogolo sukulu zakwacha m’dziko muno. M’mawu ake, mneneri wa bungwe la DVV International a Dyson Mthawanji ati katunduyu athandiza kuti adzidziwa m’mene ntchito ya sukulu za kwacha ikuyendera mdziko muno. Iwo atsindikanso kuti khumbo lawo ndi lopanga Malawi woti aliyense akutha kuwerenga ndi kulemba komaso kupanga maluso ena otukula dziko lino. Bungwe la DVV International lakhala likuthandiza boma kuyamba m’chaka cha 2007.",https://www.radiomaria.mw/dvv-international-ipereka-lamya-zamakono-msukulu-za-kwacha/,"April 14, 2022",Izahaki Mwacha
Papa Atsogolera Misa Yodalitsa Mafuta,"Mtsogoleri wa Mpingo wa Katolika pa dziko lonse Papa Francisco lero lachinayi loyera anatsogolera Misa pomwe anadalitsa mafuta oyera. Malinga ndi malipoti a Vatican Radio Misa’yi inachitikira mu tchalitchi chachikulu cha Saint Peter’s Basilica ku Vatican. Tsiku lachinayi loyera ndi tsiku lalikulu popeza pa tsikuli Ambuye Yesu adapanga Ukaristia komanso mwa njira ina adakhazikitsa Sakramenti la Ukulu kapena kuti Unsembe pamene adanena kuti: Idyani ili ndi thupi langa, imwani awa ndi magazi anga, muzichita izi kuti mundikumbukire, do this in memory of me! Malinga ndi Mpingo wa Katolika Ukaristia ndi thupi leni-leni la Ambuye Yesu ndipo Vinyo ndi magazi enieni a Ambuye Yesu. Mu kalata yake ya m’chaka cha 2004 yomwe adalembera ansembe pa tsiku lachinayi loyera, Papa Yohane Paulo Wachiwiri Woyera adati: popanda Ukaristia palibe ansembe ndipo popanda ansembe palibe Ukaristia,there can be no Eucharist without the priesthood just as there can be no priesthood without the Eucharist.",https://www.radiomaria.mw/papa-atsogolera-misa-yodalitsa-mafuta/,"April 14, 2022",Izahaki Mwacha
"Banki ya FDH Yapereka Mbande Za Mitengo 30, 000 Ku Bungwe La CMO","Arkidayosizi ya Blantyre ya mpingo wa katolika yayamikira banki ya FDH kaamba kothandiza bungwe la umodzi wa abambo mu mpingo wa katolika la Catholic Men Organiation (CMO) pa ntchito yobwezeretsa chilengedwe. Vicar General wa arkidayosiziyi Monsignor Boniface Tamani ayankhula izi ku Limbe Cathedral mu arkidayosiziyo pa mwambo wolandira mitengo yosachepera 30, 000 yomwe idzalidwe m’maparish osiyanasiyana mu arkidayosiziyo. Monsignor Tamani kudzala mtengo wawo Iwo ati zomwe yachita bankiyi zithandizira arkidayosiziyo kuyankha pempho la mtsogoleri wa mpingowu pa dziko lonse Papa Francisko lobwezeretsa zachilengedwe zomwe zakhala zikuwonongedwa pakati pa anthu kudzera mu chikatala chomwe adatulutsa m’chaka cha 2016 chotchedwa “laudato Si” pa chilatini. “Mau athu poyamba ndi othokoza banki imeneyi ya FDH kaamba koti abambo achikatolika atawafikira kuti akusowa mitengo, iwo apereka mitengo yosachepera 30, 000 ndiye tikuthokoza kuti bankiyi yawonetsa chidwi ndipo yawona kufunika kwa chilengedwe ndipo koposaposa akuchitapo kanthu potithandiza ndi mitengoyi yomwe ndi ya ndalama zochuluka,” anatero Monsignor Tamani. Pamenepa iwo apempha makampani ena kukhala ndi chidwi chothandizira magulu omwe akufuna kugwira ntchitoyi. A Mpinganjira kudzala mtengo wawo “Kuti dziko lithe kubwezeretsanso chilengedwe makampani ena agwepo monga momwe banki ya FDH yatiwonetsera kuti ali ndi cholinga chimenechi pobwezeretsa zachilengedwe komanso anthu ena akufuna kwabwino atha kuthandizira ena omwe akufuna kubwezeretsa chilengedwe koma alibe ndalama zogulira mitengo kaya mmadera ndi mmidzi yosiyanasiyana ndikukhulupilira kuti chilengedwe chitha kubwerera,” anapitiriza motero Monsignor Tamani. M’mawu ake mkulu wa bankiyi a William Mpinganjira ati banki yawo inawona kufunika kogwirana manja ndi arkidayosiziyi kudzera mwa abambowa kaamba koti iyonso inakhazikitsa ndondomeko yoti podzafika mchaka cha 2024 izakhale itadzala mitengo yosachepera 1 million mdziko muno. “Ifeyo tidakhazikitsa ndondomeko yoti titenge mbali pobwezeretsa chilengedwe choncho pachifukwa chimenechi tagwirana manja ndi arkdayosiziyi kudzera kwa abambowa kuti tikwaniritse cholinga chimenechi kuti pozafika 2024 mitengo yosachepera 1 million tikhale titadzala chifukwa pakadali pano tadzala kale mitengo pafupifupi 230, 000 kuphatikizapo yomwe tapereka lero kwa abambowa,” anatsindika a Mpinganjira. Monsignor Tamani kuthilira mtengo omwe adzala Iwo ati bankiyi ikuchita izi kaamba koti kusintha kwa nyengo komwe kwadza chifukwa choti chilengedwe chawonongedwa zomwe zikukhudzanso makasitomala awo kaamba ka mavuto ogwa madzidzidzi omwe akhala akuchitika mmadera osiyanasiyana makamaka ku chigwa cha mtsinje wa Shire zomwe anati kubwezeretsa chilengedwechi ndi njira imodzi yochepetsa mavuto oterewa.",https://www.radiomaria.mw/banki-ya-fdh-yapereka-mbande-za-mitengo-30-000-ku-bungwe-la-cmo/,"March 9, 2022",Izahaki Mwacha
Mbava Zitatu Zanjatidwa Kaamba Kofuna Kubera Mkulu Wina M’boma La Kasungu,Apolisi m’boma la Kasungu mothandizana ndi anthu akufuna kwabwino agwira mbava zitatu zomwe zimafuna kuba ndalama mu galimoto ya mkulu wina m’bomalo. Malinga ndi wofalitsa nkhani za apolisi m’chigawo chapakati chakumvuma Inspector Harry Namwaza izi zachitika  lachiwiri pa 8 March chaka chino pomwe a Victor Nyirenda  a zaka 53 anapita ku bank ya FDH ndi kutenga ndalama zokwana 500 sauzande kwacha. “Iwo atatenga ndalamazo ananyamuka pa galimoto yawo ndi kukafika ku ofesi kwawo ya Social Welfare m’bomalo. Atayimika galimoto yawo analowa mu ofesi koma mosakhalitsa anadabwa kuwona panja pa ofesiyo anthu atagwira m’modzi mwa mbava zomwe zimatsegula galimoto yawo kuti zibe ndalama. Munthuyu anali Frank Msoni wa zaka 45 wa m’mudzi mwa Matewe ku Lusaka m’dziko la Zambia. Izi zitangochitika akuba enawo anathawa pogwiritsa ntchito galimoto yomwe anakwera nambala yake LDA2126411/ZE21225890 ndipo agwidwa ndi apolisi a pa Malomo pomwe anayika road block pofuna kugwira anthuwa. Ena mwa oganizidwawa ndi a Tambirayi Znkudzani a zaka 27 a m’mudzi mwa Kaphuka m’boma la Dedza ndi a Afred Phiri omwe ndi a zaka 31 a m’mudzi mwa Maganga m’dera la mfumu yaikulu Bibikuluunda  m’boma la Salima. Pakadali pano anthuwa ali mchitokosi cha apolisi kudikira kukawonekera ku khothi komwe akayankhe mlanduwu.,https://www.radiomaria.mw/mbava-zitatu-zanjatidwa-kaamba-kofuna-kubera-mkulu-wina-mboma-la-kasungu/,"March 9, 2022",Izahaki Mwacha
Chilima Wavomereza Kuti AIP Sinayende Bwino,"Wachiwiri wa mtsogoleri wa dziko lino Dr. Saulos Chilima wavomereza kuti ndondomeko ya zipangizo zaulimi zotsika mtengo ya AIP ya chaka chino sinayende bwino. Malinga ndi a Chilima, ndondomekoyi yakumana ndi mavuto ambiri zomwe zachititsa kuti alimi ena alephere  kugula feteleza. Anayendera khonsolo ya boma la Kasungu Wachiwiri wa mtsogoleri wa dziko linoyu amayankhula izi lachiwiri m’boma la Kasungu paulendo wawo woyendera makhonsolo a m’dziko muno. A Chilima ati potsatira madando ambiri omwe alimi ambiri ali nawo pa nkhani yokhudza zipangizozi pali chikonzero choti  ndondomeko ya zachuma ya 2022/2023 iyamba mwezi wa April zomwe zithandizire  boma kuti ntchito yogula zipangizozi ichitike mu nthawi yake. Iwo amayankhula izi poyankha  phungu wa dera la kumwera m’boma la Kasungu yemwenso ndi nduna ya zaumoyo mdziko muno mayi Khumbize Kandodo Chiponda yemwe amafotokoza pa zankhawa za alimi ambiri omwe akuti sanakwanitse kugula feteleza kudzera mu ndondomekoyi. Poyankhulapo zamomwe khonsolo ya boma la Kasungu ikuyendera, a Chilima ati pali kusintha kwakulu pa kagwiridwe ka ntchito ndipo apempha ogwira ntchito za boma kuti apitirize kugwira ntchito modzipereka ndi cholinga chofuna kukweza chitukuko cha dziko lino. Pomaliza a Chilima apempha ogwira ntchito za boma-wa kuti achilimike pothana ndi katangale ndi kupewa mchitidwewu. Mkumanowu unasonkhanitsa mafumu, makhansala, aphungu a kunyumba ya malamulo kuphatikizapo akulu akulu ogwira ntchito za boma.",https://www.radiomaria.mw/chilima-wavomereza-kuti-aip-sinayende-bwino/,"March 9, 2022",Izahaki Mwacha
Papa Wasankha Episkopi Wothandizira wa Arkidayosizi ya Seattle ku America,"Mtsogoleri wa mpingo wa katolika pa dziko lonse Papa Francisco wasankha episkopi wothandizira wa arkidayosizi ya Seattle m’dziko la America. Malinga ndi malipoti a Catholic News Agency, Papa wasankha bambo Frank Schuster kukhala episkopi wothandizira wa arkidayosizi ya Seattle m’dziko la America. Asankhidwa ndi Papa: Bambo Schuster Iwo akulowa m’malo mwa episkopi wothandizira Ambuye Daniel Mueggenborg omwe adasankhidwa mu mwezi wa July chaka chatha kuti akatsogolere dayosizi ya Reno ku Nevada m’dziko lomwelo la America. M’mene zateremu ndiye kuti arkidayosizi ya Seattle ikhala ndi a episkopi awiri othandizira motsogoleredwa ndi Archbishop Paul Etienne a arkidayosizi’yi yomwe ili ndi akatolika oposa 1 million. Poyankhulapo pa za kusankhidwa kwawo, bambo Schuster omwe ndi a zaka 50 zakubadwa ati ndi okondwa komanso oyamika kaamba koti Papa Francisco wawakhulupirira kuti akhale episkopi wothandizira. Adadzodzedwa kukhala wansembe m’chaka cha 1999 ndipo akhala akugwira ntchito zosiyana-siyana mu arkidayosizi ya Seattle. Mwambo wowadzodza kukhala episkopi wothandizira wa arkiayosizi ya Seattle udzachitika pa 3 May chaka chino.",https://www.radiomaria.mw/papa-wasankha-episkopi-wothandizira-wa-arkidayosizi-ya-seattle-ku-america/,"March 9, 2022",Izahaki Mwacha
"MEC Yatulutsa Map a Madera Atsopano A Aphungu, Makhansala","Bungwe loyendetsa chisankho mdziko muno la Malawi Electoral Commission (MEC) lati latulutsa map owonetsa malire atsopano a madera a aphungu komanso makhansala mdziko muno. Mwafulirwa: Tikufuna anthu atipatse maganizo awo Mneneri wa bungweli a Sangwani Mwafulirwa atsimikiza za nkhaniyi ndipo ati map amenewa si otsiriza koma awatulutsa ndi cholinga chofuna kumva maganizo kuchoka kwa anthu okhudzidwa ndi nkhaniyi. Iwo ati map-wa akhala akupezeka m’malo osiyanasiyana ndipo anthu akhala ndi ufulu okawona ndi kupereka maganizo awo kuyambira mawa pa 4 mpaka pa 17 March chaka chino. “Map amenewa adzipezeka ku parliament, kwa a DC, kwa mfumu za ndodo komanso kuma TDC komwe tinavotera. Tikufuna kuti anthu akawone ndipo akawona map amenewa atipatse maganizo awo pasanafike pa 24 march chifukwa pa 17 ndi potsiriza kuwona koma magaizo awo atipeze pasanafike pa 24 March,” atero a Mwafulirwa. Mwazina, iwo ati munthu aliyense ali ndi ufulu wokawona map wa posatengera zake zake komanso kuti kapena analembetsa mkaundula wa voti kapena ayi.",https://www.radiomaria.mw/mec-yatulutsa-map-a-madera-atsopano-a-aphungu-makhansala/,"March 3, 2022",Izahaki Mwacha
Mfumu Ilamulidwa Zaka 21 Kaamba Kogwililira Mlamu Wake,"Bwalo la milandu la Senior Resident Magistrate lalamula mfumu ina kuti ikakhale ku ndende kwa zaka 21 itapezeka olakwa pa mlandu wogwililira ndi kupereka pathupi kwa mlamu wake wa zaka 13. Bwaloli linamva kuchokera kwa woyimira boma pa mlanduwu Inspector Amos Mwase kuti mfumuyi yomwe dzina lake lenileni ndi Chidima Patrick wa zaka 37 zakubadwa ndipo ndi mfumu Chalenga ya mdera la mfumu yaikulu Chilipa m’boma la Mangochi inapalamula mlanduwu mwezi wa November chaka chatha. Iye anati anthuwa amakhala limodzi ndipo tsiku lina mkuluyu anamunyengelera msungwanayu kuti akagonane pa tchire lina ndipo nkhaniyi inazindikirika mwezi wa February chaka chino pomwe mkazi wa mkuluyu anawona zizindikiro za mimba pa mchemwali wakeyo. Atamufunsa ndi pomwe anawulura za nkhaniyo ndipo kuti alamwakewo ndiwo eniake a pathupipo pomwe pa nthawiyi panali pa miyezi inayi. Chipatala cha Chilipa chinatsimikiza kuti msungwanayu alidi ndi pathupi. Atawonekera ku bwaloli, mkuluyu anawukana mlanduwu ndipo mbali ya boma inabweretsa mboni zinayi zomwe zinachititsa kuti mkuluyu apezeka olakwa. Pamenepa mfumuyi inapempha bwaloli kuti limupatse chilango chofewerako kaamba koti ili ndi banja lomwe imasamalira komanso kuti ndi mtsogoleri wa dera. Koma woyimira boma pa mlanduwu a Amos Mwase anati mkuluyu akuyenera kulandira chilango chokhwima kaamba koti monga kholo amayenera kuteteza mwanayo osati kumupsinja komanso monga mtsogoleri amayenera kukhala chitsanzo kwa anthu ake. Popereka chigamulo chake, Senior Resident Magistrate Rodrick Michongwe anagwirizana ndi woyimira boma pa mlanduwu ndipo analamula mkuluyu kuti akakhale ku ndende kwa zaka 21 ndi cholinga choti ena atengerepo phunziro. Chidima Patrick amachokera m’mudzi mwa Chalenga mfumu yaikulu Chilipa m’boma lomwelo la Mangochi.",https://www.radiomaria.mw/mfumu-ilamulidwa-zaka-21-kaamba-kogwililira-mlamu-wake/,"March 3, 2022",Izahaki Mwacha
Papa Wati Lenti Imathandiza Akhristu Kukhala Pafupi Ndi Mulungu,"Mtsogoleri wa Mpingo wa Katolika pa dziko lonse Papa Francisco wati nsanamira zitatu za nyengo ya Lenti ndi zothandiza akhristu kukhala pafupi ndi Mulungu nthawi zonse. Malinga ndi malipoti a Vatican Radio, Papa wayankhula mu ulaliki wake wa tsiku la phulusa. Misa ya tsiku la phulusa ku Vatican inayamba ndi mwambo wa kulapa mu tchalitchi cha Anselm Woyera kenako panali mdipiti wochoka mtchalichili kupita ku tchalitchi chachikulu Basilica of Santa Sabina komwe kunali Misa ya phulusa.  Misa’yi anatsogolera ndi mlembi wa mkulu wa likulu la Mpingo wa Katolika, Vatican Secretary of State Cardinal Pietro Parolin m’malo mwa Papa Francisco yemwe akupumula kaye komanso kulandira thandizo la mankhwala kaamba ka vuto la mwendo. Pa Misa’yi Cardinal Parolin anagawa mawu omwe anakonzedwa kale ndi Papa Francisco. M’malalikowa Papa Francisco wati nsanamira zitatu za nyengo ya Lenti ndi zothandiza akhristu kukhala pafupi ndi Mulungu nthawi zonse. Iye wapitirizanso kunena kuti Mulungu angathe kuchita zodabwitsa m’moyo wa akhristu aliyense payekhapayekha komanso kuchita zodabwitsa pa dziko lonse la pansi kudzera mu mafuwa atatu a nyengo ya Lenti: mapemphero, kupunguza ndi ntchito za chifundo za a akhristu. Iye wati Mulungu angathe kuchita zodabwitsa pa mavuto a m’dziko la Ukraine koma kuti chofunika ndi choti anthu apemphere zolimba, adzichepetse ndi kufika pa maso pa Mulungu. Koma Papa Francisco wachenjeza kuti pochita mapemphero aliwonse akhristu sakuyenera kudzionetsera ndi cholinga chofuna kutamidwa koma kuchita zonse mkati mwa mitima yao. Iye sadayiwale kulankhulaponso pa za tanthauzo lalikulu la phulusa lomwe wati phulusa ndi chizindikiro cha mphamvu chakuti zonse za pansi pano ndi  zotsala ndipo zakutha.",https://www.radiomaria.mw/papa-wati-lenti-imathandiza-akhristu-kukhala-pafupi-ndi-mulungu/,"March 3, 2022",Izahaki Mwacha
Anthu aku Dedza Ayamikira Bungwe la YICOD Pothandiza ndi Upangiri wa Ngongole za NEEF,"Anthu a m’boma la Dedza ayamikira bungwe la Youth Initiative for Community Development (YICOD) kaamba ka upangiri wosiyanasiyana wokhudza kayendetsedwe ka ngongole za NEEF zomwe boma likupereka. Anthuwa ayankhula izi pambuyo pa mkumano omwe bungwe la YICOD linakonzera magulu osiyanasiyana, ofuna kuwunika m’mene ngongole zayendera mu pulojekiti yomwe bungweli linakhazikitsa mdera la mfumu yayikulu Kachere komanso Tambala. “Anthu amene anatenga ngongole za NEEF kunoko aliko magulu 30 ndipo amene akwanitsa kale kubwenza ndi atatu. Kuti tikwanitse kutenga ngongole zimenezi ndi chifukwa cha bungwe la YICOD,” anatero ena mayi Yasinta Samson Benjala omwe ndi wapampando wa komiti ya zachitukuko mdera la mfumu yaikulu Tambala m’boma la Dedza. Poyankhulapo mkulu wa bungweri a Andrew Bwanali ati akhala akukonza maphunziro osiyanasiyana ngati njira imodzi yozindikiritsa anthu momwe angachitire kuti alandire ngongole za National Economic Empowerment Fund (NEEF). “Timafuna kuti anthuwa aphunzire komanso kugawana nzeru za mmene tingapitire patsogolo. Tagwira ntchito ndi magulu okwana 14 omwe ndi kuphatikizapo achinyamata komanso a ulumali,” anatero a Bwanali.",https://www.radiomaria.mw/anthu-aku-dedza-ayamikira-bungwe-la-yicod-pothandiza-ndi-upangiri-wa-ngongole-za-neef/,"March 3, 2022",Izahaki Mwacha
Anthu a Dera la Zomba Chisi Sakupindula ndi CDF,"Pamene ndondomeko ya zaka zisanu ya mlozo wa chitukuko ku khosolo ya boma la Zomba ikupita kumapeto, anthu a mdera la Zomba Chisi adandaula kuti ndalama za mthumba la chitukuko chakudera la Constituency Development Fund (CDF) sizinawapindulire. Anthuwa alankhula izi ku khosolo ya boma la Zomba pa mkumano omwe bungwe la CADECOM mu dayosizi ya Zomba inakonzera adindo a m’midzi mwa a Kathebwe, Magoli, Chaweza komanso Tchete ndi akulu akulu a khosolo ya boma la Zomba. A Ntaya (avala malaya a chikasu) kufotokozera pa mkumanowo Mmawu ake mfumu Kathebwe inati ndi yokondwa ndi dongosolo lomwe bungwe la CADECOM mu dayosizi ya Zomba lachita powalumikizitsa ndi akuluakulu a khonsoloyi ndi cholinga choti alondoloze zitukuko za ku madera awo. ‘’Nthawi zina timakhala odabwa kuti zitukuko zina zimangobwera ife eni ake osadziwa komanso ndalama zake sitimadziwa kuti zagwira ntchito zochuluka bwanji choncho lero takondwa kuti tazimvera tokha m’mene dongosolo lake limachitikira ndipo tipitiriza kulondoloza,” inatero mfumu Kathebwe. Poyankhulapo m’modzi mwa akuluakulu ku bungwe la CADECOM mu dayosizi ya Zomba, a Aron Gandiwo Ntaya anati bungwe lawo likuchita chotheka kuphunzitsa komanso kuzindikiritsa anthu za udindo wawo pa nkhani za chitukuko. “Tinabwera kuno ku khonsolo kuti anthuwa adzakhale ndi mwayi ofunsa komanso kudziwa momwe khonsoloyi imagawira zitukuko m’madera,” anafotokonza motero a Ntaya. Uwu ndi umodzi mwa mikumano yomwe bungwe la CADECOM lakhala likukonzera adindo osiyanasiyana a m’madera, kupereka mwayi oti adzitha kudziwa momwe khonsolo yawo ikugwilira ntchito zake.",https://www.radiomaria.mw/anthu-a-dera-la-zomba-chisi-sakupindula-ndi-cdf/,"February 28, 2022",Izahaki Mwacha
LAMULUNGU LA 8 PACHAKA,"Yamba wachotsa chimtengo m’maso mwako usanachotse kachitsotso m’maso mwa nzako
Chaka C
Psalter Week IV
Liturgical Vestment: G
27 February 2022
NYIMBO YOLOWERA Cf. Salimo 18: 19
Chauta adandichirikiza, adakandifikitsa kumalo amtendere,
adandipulumutsa chifukwa adakondwera nane.
PEMPHERO LOYAMBIRIRA
Inu Ambuye,
tikukupemphani kuti
muongolere zochitika m’dziko lathu,
ndi ulamuliro wanu wamtendere,
kuti potero mpingo wanu,
ukondwere pokutamandani mwa bata ndi mtendere.
Mwa Yesu Khristu,
Ambuye ndi Mulungu wathu,
amene ali ndi moyo ndi ufumu
limodzi nanu ndi Mzimu Woyera,
tsopano ndi panthawi zosatha.
MAU OYAMBA Mphunzitsi 27:4-7
Mau a m’Buku la Mphunzitsi
Usatamande munthu usanamve zolankhula zake.
Munthu akagwedeza sefa, zinyatsi zimatsalira momwemo. Chimodzimodzinso zolakwa za munthu zimaoneka iye akamalankhula. Monga mbiya amayiyesa pa moto, momwemonso munthu amayesedwa pa zokamba zake. Monga chipatso cha mtengo chimadziwitsa luso la mlimi, momwemonso zokamba za munthu zimaonetsa zimene zili mu mtima mwake.
Usatamande munthu usanamve zolankhula zake, poti mayeso enieni a anthu ali pamenepa.
Mau a Ambuye. Tithokoze Mulungu.
Nyimbo ya Salimo Salimo 92:1-2.12-15
Ch. Nkwabwino kutamanda Chauta
Nkwabwino kuthokoza Chauta,
kuimba nyimbo zotamanda dzina lanu,
Inu Wopambanazonse.
Ch. Nkwabwino kutamanda Chauta
Nkwabwino m’mawa
kulalika za chikondi chanu chosasinthika,
ndipo usiku kusimba za kukhulupirika kwanu.
Ch. Nkwabwino kutamanda Chauta
Anthu anthu okondweretsa Mulungu
zinthu zimawayendera bwino
ngati mitengo ya mgwalangwa,
amakula ngati mikungudza ya ku Lebanoni.
Ali ngati mitengo yookedwa m’Nyumba ya Chauta,
yokondwa m’mabwalo a Nyumba ya Mulungu wathu.
Ch. Nkwabwino kutamanda Chauta
Mitengoyi imabalabe zipatso
ngakhale itakalamba,
nthawi zonse imakhala ndi madzi
ndipo imabiriwira,
imaonetsa kuti Chauta ndi wolungama.
Iye ndiye thanthwe langa
mwa Iye mulibe chokhota.
Ch. Nkwabwino kutamanda Chauta
MAU ACHIWIRI 1 Akorinto 15:54-58
Mau a m’Kalata yoyamba ya Paulo Woyera kwa Akorinto
Tiyamike Mulungu amene amatipambanitsa mwa Ambuye athu Yesu Khristu.
Tsono thupi lotha kuwolali likadzasanduka losatha kuwola, ndipo thupi lotha kufali likadzasanduka losatha kufa, pamenepo zidzachitikadi zimene Malembo adanena kuti,
“Imfa yagonjetsedwa kwathunthu.”
“Iwe imfa, kupambana kwako kuli kuti?
Iwe imfa, ululu wako uli kuti?”
Ululu wake wa imfa ndi uchimo, ndipo chimene chimapatsa uchimo mphamvu, ndi Malamulo. Koma tiyamike Mulungu amene amatipambanitsa mwa Ambuye athu Yesu Khristu.
Tsono abale anga okondedwa, limbikani, khalani osagwedezeka, gwirani ntchito ya Ambuye mwachangu masiku onse, podziwa kuti ntchito zimene mumagwirira Ambuye sizili zopanda phindu.
Mau a Ambuye. Tithokoze Mulungu
Nyimbo ya Mthenga Woyera
Aleluya. Pakati pa anthu mumawala monga momwe zimaonekera nyenyezi pa dziko lapansi pakuwauza mau opatsa moyo. Aleluya.
MTHENGA WOYERA Luka 6:39-45
Mau a Mthenga Woyera monga adalembera Luka
Pajatu pakamwa pamalankhula zimene zadzaza mu mtima.
Yesu adawapheranso fanizo, adati, “Kodi wakhungu nkutsogolera wakhungu mnzake? Nanga onse awiri sadzagwa m’dzenje kodi? Wophunzira saposa mphunzitsi wake, koma aliyense pamene watsiriza maphunziro ake, adzafanafana ndi mphunzitsi wake.
“Umaoneranji kachitsotso kamene kali m’maso mwa mnzako, koma osaganizako za chimtengo chimene chili m’maso mwako momwe? Ungamuuze bwanji mbale wako kuti, “Mbale wanga, taima ntakuchotsa kachitsotso kali m’maso mwakoka,” pamene iweyo sukuchiwona chimtengo chimene chili m’maso mwako momwe? Iwe wachiphamaso, yamba wachotsa chimtengo m’maso mwako, pamenepo ndiye udzatha kupenya bwino nkukachotsa kachitsotso kamene kali m’maso mwa mbale wako.”
“Mtengo wabwino sungabale zipatso zoipa, kapenanso mtengo woipa kubala zipatso zabwino. Mtengo uliwonse umadziwika ndi zipatso zake. Sathyola nkhuyu pa minga, kapenanso mphesa pa mtula. Munthu wabwino amatulutsa zabwino m’chuma chabwino cha mumtima mwake. Nayenso munthu woipa amatulutsa zoipa m’chuma choipa cha mumtima mwake. Pajatu pakamwa pamalankhula zimene zadzaza mu mtima.”
Mthenga wa Ambuye. Ulemu kwa Inu Ambuye Yesu Khristu.
ULALIKI
Abale ndi alongo okondedwa mwa Ambuye.
Lero ndi lamulungu la nambala 8 m’nyengo ya pachaka. Mutu wa nsonkhano wathu wa mapemphero lero tautenga pa Luka 6:42: Yamba wachotsa chimtengo m’maso mwako usanachotse kachitsotso m’maso mwa nzako. Lero Mulungu akufuna kutiphunzitsa kuti tisamaweruze ena mwankhanza poti nafenso ndife ochimwa oyenera kuweruzidwa. Mau Oyamba ndi a mu Mthenga wabwino akugwirizana pa mfundo yakuti tizichenjera pa zolankhula zathu makamaka pamene tikuweruza ena. Mau amene amachokera pakamwa pathu amaonetseratu khalidwe lathu labwino kapena loipa makamaka lomaweruza ena pamene ifenso tili ochimwa koposa. Timakonda kulankhula zolakwa za ena pamene zolakwa zathu zili zoopsa kuposa za enawo.
Mawu Oyamba Mphunzitsi akutichenjeza kuti tisamale ndi pakamwa pathu chifukwa khalidwe lathu limaonekera makamaka pa zimene timalankhula poti zimene timalankhula zimafumira mu mtima mwathu. Kawirikawiri mavuto athu amaonekera kudzera muzolankhula zathu. Ngakhale zinsinsi zathu zimadziwika chifukwa cha pakamwa pathu. Mapulani a munthu wakuba amaonekera kudzera pakamwa pake. Munthu wa ndewu, munthu wonama, munthu wadama, zonse zimaonekera kudzera muzolankhula zathu. Pakamwa pathu ndi papang’ono kwambiri koma ndi pamphamvu kwambiri. Timadziulula kuti ndife anthu otani kudzera muzolankhula zathu. Zolankhula zathu, zitha kutiulula kuti ndife anthu abwino kapena oyipa. Lilime limapanga zithu zoopsa kwambiri ngakhale liri laling’ono kwambiri. Zolankhula zathu zitha kuyatsa moto wachidani pakati pathu kapenanso kudzimitsa moto wachidani pakati pathu. Pakamwa pathu patha kulankhula zomanga kapena zopasula, zonyoza kapena zolemekeza. Choncho pafunika kumadziweruza tokha tisanalankule nkumaona ngati zolankhula zathuzo zibweretsa nkhondo kapena mtendere. Mphunzitsi akutiuza momveka kuti, “Munthu akagwedeza sefa, zinyatsi zimatsalira momwemo. Chimodzimodzinso zolakwa za munthu zimaoneka iye akamalankhula” (Mphunzitsi 27:4).
Mthenga Wabwino lero, sukukambanso zokonda adani athu monga tidamvera sabata yatha. Lero Yesu akukamba zokonda wina aliyense posawaweruza ena ngati kuti ifeyo ndife anthu olungama. Aliyense amazidziwa bwino yekha. Choncho, sibwino kuweruza ena pamene nafenso tiri anthu osalungama pamaso pa Mulungu amene amaona zonse za mu mtima mwa munthu.
Mu Mthenga Wabwino walero, Yesu akutidzudzula chifukwa cha khalidwe la uchiphamaso. Timakonda kuonkhetsa machimo a anthu ena ndikuwayika pambalambanda pamene machimo athu oyipanso koposa tawabisa. Ambuye Yesu akutiuza momveka kuti, “Umaoneranji kachitsotso kamene kali m’maso mwa mnzako, koma osaganizako za chimtengo chimene chili m’maso mwako momwe?… Iwe wachiphamaso, yamba wachotsa chimtengo m’maso mwako, pamenepo ndiye udzatha kupenya bwino nkukachotsa kachitsotso kamene kali m’maso mwa mbale wako” (Luka 6:41-42).
Kankhani aka mwina katha kutithandiza kumvetsa bwino phunziro lakupewa kuweruza ena mwankhanza. Mayi wina adapita naye mdzukulu wake kwa mmwenye wina dzina lake Indira Gandih. Mayiyu adali ndi pempho. Adamuuza Gandih kuti adali okhudzidwa kwambiri ndi shuga wambiri amene mdzukulu wakeyo amakonda kumabwira chifukwa akanatha kumuononga m’thupi mwake. Koma akamulangiza, mdzukulu wakeyo samasintha khalidwe lakelo. “Muuzeni mdzukulu wangayu kuti asiye kudya shuga wambiri” mayiyo adatero. Gandih adayankha kuti, “Mumubweretse kuti ndidzamulangize sabata ya mawa.” Adabwerera ku nyumba ndipo sabata ija itatha adapitanso kwa Gandih. Zodabwitsa ndi zakuti, Gandih amangoyankha kuti, “m’bweretseni sabata ya mawa.” Amayankha choncho mpaka panapita masabata anayi. Kenaka sabata yachisanu, Gandih adamuuza mdzukulu uja kuti, “mtsikana iwe usamadye shuga wambiri, udzadwala naye.” Gogo uja zidamunyansa chifukwa samayembekezera kuti Gandih angayankhe mwa mphwayi choncho. Adawayembekezeretsa kwa ma sabata anayi koma malangizo ake osagwira mtima. Gogo uja atamudandaulira Gandih, iye adayankha kuti, “Inenso zidanditengera nthawi yaitali kuti ndisiye kudya shuga wambiri.” Gandih adayankha choncho chifukwa chiyani? Iye adayankha choncho chifukwa samafuna kukhala munthu wa uchiphamaso poweruza ena mwankhanza pa zinthu zimene iye yemwe nthawi ina zinali kumuvuta.
Mwa inu ndi ine muli makhalidwe ena amene takhala tikulimbana nawo kuti achoke kwa nthawi yayitali koma sitimadziweruza mwankhanza. Koma timafulumira kuweruza ena kuti asinthe nsangansanga pa zinthu mwina zazing’ono kuposa za ife. Pa nkhani ya kuweruza ena tikuona kuti chiphamaso chimatenga mbali yayikulu kwambiri. Mwachitsanzo kholo limene limakonda kumwa mowa mwauchidakwa limaweruza mwana wake kuti asamamwe mowa. Kholo limene limakonda chiwerewere limaweruza ana ake kuti asamachite chiwerewere ndi zina zotero.
Mawu akuti “uchiphamaso”, hypocrisy mu Chingelezi, kapena hupokrite’s mu Chigiliki, amatanthauza kuti munthu amene amavala chinyau kapena tinene kuti munthu amene amachita zinthu ngati munthu wina koma asali iyeyo. Izi ndi zimene timachita nthawi iliyonse pamene tikuweruza ena mwankhanza.
Kodi nanga ponena kuti tisamaweruze ena, Ambuye Yesu amafuna kuti tisamalangize anzathu pamene akusochera poti ifenso ndife olakwa? Ai, sichoncho ayi. Kulangiza ena amene akusochera sikuthanthauza kuti ifeyo ndife olungama kuposa iwowo ayi. Tonse ndife ochimwa koma titha kuthandizana mwachikondi ndi mwaubale kuti tikhale anthu abwino. Kuweruza kumaonekera pamene ifeyo tikhala ndi nkhanza polangiza ena ndikudzionetsa ngati kuti ifeyo ndiye abwino kapena oyera mtima kuposa enawo. Chimene Ambuye Yesu akutiphunzitsa lero ndi chakuti tiziyamba tadziweruza tokha tisanaweruze anthu ena. Tiziyamba tadzisuzumira mu mtima mwathumo tisanayambe kulankhula zoyipa za ena. Paja akulu amati, pamene tikuloza chala chimodzi munthu wina kuti ngolakwa, zala zitatu zimaloza ife. Tikamayamba kudziyang’anira tokha pagalasi tisanaweruze ena, zotsatira zake ndikuti tidzakhala anthu osinthika ndipo tidzabereka zipatso zabwino ndiponso zokhalitsa.
Kuti tipewe kuweruza ena tiyenera kukhala anthu odzichepetsa. Kawirikawiri khalidwe lonyada ndi limene limatipangitsa kuti tiziweruza ena mwankhanza pa zinthu zomwezo zimene timachitanso ifeyo mwina moyipanso koposa enawo. Nkhondo yayikulu pa nkhani yakuweruza ena yagona polimbana ndi khalidwe lathu lonyadalo. Ndi chizolowezi cha inu ndi ine kuti timakonda kusuzumira m’moyo wa wina tisanazuzumire m’moyo mwathu. Zolakwa za ena timaziika poyera pamene zathu tazibisa kapena kuziika kumbuyo. Timakhala ndi maso akuthwa kwambiri ngati a mbalame ija yotchedwa nkhwazi imene imaona patali zedi poyang’anitsitsa zolakwa za ena ndipo timakhala akhungu poyang’ana zolakwa zathu.
Ngwazo wathu lero ukhale wopempha Mulungu kuti atipatse chaulere chomalondera lilime lathu kuti mau amene amachokera pakamwa pathu azikhala abwino. Tionetsetse kuti zokamba zathu zikhale zodzetsa mtendere ndiponso zopewa kuweruza ena. Tizichita monga anali kuchitira oyera ena, nthawi zonse iwowo amadziona kuti anali ochimwa kuposa ena ndipo samalodza chala ena kuti ngolakwa. Amen.
Ine ndimvera Mulungu mmodzi yekha…
Mapemphero a Akhristu
Abale, tikhale a mtima umodzi ndi Ambuye Yesu popereka kwa Mulungu mapemphero athu opempherera anthu onse:
1. Atate, mulimbikitse atsogoleri a Mpingo kuti asenze udindo wao mwachangu polondoloza anthu awo ku chipulumutso chosatha.
Tikupemphani, mutivomereze.
2. Atate, muchirikize aphunzitsi achikhristu pa ntchito yawo, aziwongolera nzeru ndi mitima ya achinyamata mwa njira yokomera Inu.
Tikupemphani, mutivomereze.
3. Atate, mudalitse mabanja achikhristu kuti eni ake akhale ogwirizana, azitsogolera ana awo pa njira yachikhulupiriro ndi ya chikondi.
Tikupemphani, mutivomereze.
4. Atate, mutithandize ife tomwe kuti tikhale a mtima umodzi ndi Mwana wanu Yesu Khristu, pa ntchito zathu zonse zotumikira Mpingo wanu.
Tikupemphani, mutivomereze.
Atate, popereka kwa Inu mapemphero athuwa, tikuyamika chifundo chanu chofuna kusonkhanitsa anthu onse mu Ufumu wanu. Mwa Yesu Khristu Ambuye athu.
PEMPHERO LOPEREKERA
Inu Mulungu,
amene mumatipatsa mphatso zoti tipereke ku dzina lanu,
ndipo mumalandira nsembe yathu
ngati chizindikiro cha khumbo lathu,
loti tikutumikireni modzipereka;
tikupempha chifundo chanu,
kuti zimene mwatipatsa ngati zotiyenerera,
zitithandizenso kulandira mphoto ya moyo wosatha.
Mwa Yesu Khristu Ambuye athu,
NYIMBO YOLANDIRIRA
Cf. Salimo 13: 6
Ndidzaimbira Chauta, popeza kuti wandichitira zabwino.
Imbirani dzina la Chauta Wakumwambamwamba nyimbo za masalimo.
Kapena: Mateyo 28: 2
Inetu ndili nanu masiku onse, mpaka kutha kwake kwa dziko lino lapansi.
PEMPHERO LOTHOKOZERA
Ambuye,
titalandira mphatso za chipulumutso chanu
tikupempha chifundo chanu
kuti kudzera m’sakramenti ili
lomwe mwatidyetsa m’nyengo ino,
tithe kugawana nawo moyo wosatha.
Mwa Yesu Khristu Ambuye athu.
PEMPHERO LOTSIRIZA (Pa msonkhano wamapemphero)
Atate, Mwana wanu adatipatula kuti tikabale zipatso, zipatso zake zokhalitsa. Musalole kuti tilekane naye, popeza kuti popanda Iye kutiwongolera ndi kutilimbikitsa sitingathe kuchita kanthu. Koma mutithandize kuyenda m’chikondi chake masiku onse, tizikhala mwa Iye ndipo Iyenso mwa ife, ndipo motero moyo wathu udzabala zipatso zambiri zokukomerani. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/lamulungu-la-8-pachaka/,"February 26, 2022",Izahaki Mwacha
Dziko la Mozambique Lithandiza Anthu Okhudzidwa Ndi Namondwe Wa Anna Ku Nsanje,"Mkulu wa nthambi ya ngozi zogwa mwadzidzidzi mdziko la Mozambique a Luisa Meque apereka thandizo la chakudya ku mabanja omwe anakhudzidwa ndi namondwe wa Anna m’boma la Nsanje. Mayi Meque komanso akuluakulu ena a dzikolo anayendera misasa monga ya Nyamithithi, M’membe komanso Bangula. Poyankhula pambuyo popereka thandizoli mayi Meque ati achita izi podzindikira kuti kuti anthu ena omwe ali m’misasayi ndi ndi mzika za dziko la Mozambique. Pamenepa iwo apempha anthu amene agwire ntchito yopereka thandizoli kuti agawe zinthuzi mwachilungamo posatengera umzika wa munthuyo. Poyankhulapo mkulu wa nthambi yowona ngozi zogwa mwadzidzidzi kuno Malawi, Dr. Charles Kalemba anayamikira boma la dziko la Mozambique poganizira za mavuto omwe anthu a m’boma la Nsanje akukumana nawo ndipo apempha mzika za m’maiko awiriwa zomwe zikukhala m’misasayi kuti zidzikhala mwa bata ndi mtendere. Mabanja okwana 3, 000 omwe akukhala m’misasa yosiyana siyana ndi omwe akuyembekezeka kulandira thandizo la zakudya zomwe boma la dziko la Mozambique lapereka.",https://www.radiomaria.mw/dziko-la-mozambique-lithandiza-anthu-okhudzidwa-ndi-namondwe-wa-anna-ku-nsanje/,"February 25, 2022",Izahaki Mwacha
Malawi Ikuphonyana Ndi Ndalama Za Chamba – CRA,"Bungwe lowona za chamba chovomerezeka mdziko muno la Cannabis Regulatory Authority (CRA) lati boma likutaya ndalama za nkhani nkhani chifukwa cha malamulo ena okhwima oyendetsera ulimi wa chamba mdziko muno. Kadzamira: Pali nzeru pamenepo? Wapampando wa bungweli a Boniface Kadzamira ndi omwe anena izi poyankhula ndi Radio Maria Malawi yomwe imafuna kudziwa zambiri pamene bungweli lapempha boma kuti lifewetseko ena mwa malamulo ochitira ulimi wa chamba mdziko muno poyamba kulora anthu kuchita ulimi wa chamba cha lokolo. Iwo ati boma likuyenera kudzindikira kuti litha kupindula kwambiri ndi ulimi wa chamba cha lokolo chomwe anthu amalima mozembera boma m’madera osiyanasiyana mdziko muno, ponena kuti ena mwa mayiko omwe amagulitsa chamba chochokera mdziko muno akupindula nacho kwambiri. “Msika umodzi okha akuti atha kumatigula 100 tones pa mwezi nanga titapeza misika ingapo. Mayiko ena anadzatenga mbewu ya chamba cha kwathu kuno ndipo akupindula nayo koma ife eni ake a mbewu tikuti chamba ichi ayi, pali nzeru pamenepo?” anadabwa a Kadzamira. Iwo ati kupatula kupereka chuma ku boma, chambachi chitha kuthandiza anthu kuti apeze ntchito zosiyanasiyana.",https://www.radiomaria.mw/malawi-ikuphonyana-ndi-ndalama-za-chamba-cra/,"February 25, 2022",Izahaki Mwacha
Ubale Wa Phungu Ndi Khansala Usokonekera Kaamba Ka Chitukuko,"Kunali mpungwepungwe ku khonsolo ya boma la Chikwawa pakati pa phungu wa ku nyumba ya malamulo wa dera la kuzambwe m’boma la Chikwawa, mayi Susan Dossi ndi Khansala wa Chimwanjale m’dera lomweli, Alexander Wotchi, pamene adindo awiriwa anasemphana maganizo pa nkhani ya chitukuko cha m’dera lawo. Awiriwa omwe ons endi a chipani chimodzi cha UTM, anakangana pa nkhani yokhudzana ndi ndalama za chitukuko za m’thumba la Governance Enabled Service Delivery (GESD),. Dossi: Nanenso ndinali wodabwa Dossi anati ndalama za GESD n’zoyenera kuti zigwire ntchito pa zitukuko za ndalama zambiri monga kumangira nyumba yogona atsikana pa sukulu ya sekondale ya Chang’ambika. Kumbali inayi, Wotchi akuti pachiyambi, anagwirizana kuti ndalamazi amangire chipinda chophunziriramo pa sukulu ya pulayimale ya Kubalalika. Komatu Dossi anati zomwe akuchita Khansala Wotchi, ndi kusokoneza chabe. “Tinagwirizana pa ADC kuti ndalama za GESD tipangire zitukuko zazikuluzikulu, ndiye nanenso ndinali wodabwa nditawuzidwa kuti a khansala apita kukanena kuti ndalamazi amangire chipinda chophunziliramo pa Kubalalika,” anatero mayi Dossi. Tinafuna kuyankhula ndi khansala Alexander Wotchi, koma anati adali wokwiya kwambiri ndipo anapempha nthawi yokwanira kuti ayankhulepo kumbali yake. Ndi chachidziwikire kuti mkangano womwe uli pakati pa adindo awiriwa, ukhala ndi zotsatira zoipa ngakhale zitukuko ziwirizi ndi zopindulira ophunzira wa kumudzi. Pajatu akulu anati; ‘Njovu zikamamenyana, umavutika ndi udzu.’",https://www.radiomaria.mw/ubale-wa-phungu-ndi-khansala-usokonekera-kaamba-ka-chitukuko/,"February 25, 2022",Izahaki Mwacha
Papa Alimbikitsa Ophunzira Akometse Dziko Lapansi,"Mtsogoleri wa mpingo wa katolika pa dziko lonse Papa Francisco walimbikitsa ophunzira a m’sukulu za ukachenjede kuti athandize pa ntchito yokometsa dziko la pansi. Malinga ndi malipoti a Vatican Radio, Papa wayankhula izi lachinayi pomwe amacheza ndi ophunzira a m’sukulu za ukanjede ku United States of America ndi ku South America kudzera pa makina a intaneti. M’mawu ake iye walimbikitsa ophunzira a m’sukulu za ukachenjede kuti athandize pa ntchito yokometsa dziko la pansi makamaka popeza njira zothandiza kukometsa ubale wabwino pakati pa anthu. Papa Francisco wayankhulaponso pa nkhani zingapo monga zakufunika kwa maphunziro, za kufunika kosamala chilengedwe, za chilungamo pa kayendetsedwe ka chuma ndi za anthu othawa kwawo pa zifukwa zosiyana-siyana. Kumbali yawo ophunzirawa alankhulapo pa za kusiyana kwakukulu komwe kulipo pakati pa anthu olemera ndi osauka, za mavuto omwe anthu akukumana nawo kaamba ka kuwonongeka kwa chilengedwe ndi zina. Mchezowu unakonzedwa ndi sukulu ya ukachenjede ya Loyola ku United States of America ndi Pontifical Commission for Latin America.",https://www.radiomaria.mw/papa-alimbikitsa-ophunzira-akometse-dziko-lapansi/,"February 25, 2022",Izahaki Mwacha
Anthu 6 Anjatidwa Kaamba ka Milandu ya Kuba mu Mzinda wa Lilongwe,"Apolisi mu mzinda wa Lilongwe amanga anthu asanu ndi m’modzi (6) kaamba kowaganizira kuti akhala akuba m’madera osiyanasiyana a mu mzindawu. Malinga ndi wofalitsa nkhani za apolisi m’bomalo Inspector Hastings Chigalu, apolisi akwanitsa kupeza katundu wobedwa yemwe ndi wa ndalama zoposa 7 million kwacha. Anthu omwe anjatidwawo ndi katundu yemwe wapezekayo Wina mwa katunduyu ndi monga kanema wa mtundu wa plasma, mabatile a galimoto komanso a solar zomwe azipeza kwa Biwi, Malangalanga,mu depot ya Lilongwe ndiposo ku Mchezi. Oganiziridwawa ndi a John Moyo a zaka 28 a m’mudzi mwa Chiluzi mfumu yaikulu Makwangwala m’boma la Ntcheu, a Shadrick Maluwa a zaka 18 a m’mudzi mwa Kaombe mfumu yaikulu Bvumbwe m’boma la Thyolo, a Kachepa Lackson a zaka 21 a m’mudzi mwa Majenesa mfumu yaikulu Jalasi m’boma la Mangochi, a Willard Mataka a zaka 37 a m’mudzi mwa Kalanguluka mfumu yaikulu Chimutu m’boma la Lilongwe, a Alex Banda a zaka 17 wa m’mudzi mwa Chonde mfumu yaikulu Mthiramanja m’boma la Mulanje ndi a Bright Leonard a zaka 17 a m’mudzi mwa Kasaphira mfumu yaikulu Kaphuka m’boma la Dedza. Anthuwa akuyembekezeka kukawonekera ku bwalo la milandu komwe akayankhe mlandu wa kuba. Pakadali pano apolisi apempha anthu a mu mzindawu omwe anaberedwa katundu ngati ameneyu kuti apite ku polisi ya Lilongwe kukawona wina mwa katunduyu.",https://www.radiomaria.mw/anthu-6-anjatidwa-kaamba-ka-milandu-ya-kuba-mu-mzinda-wa-lilongwe/,"February 21, 2022",Izahaki Mwacha
Anthu a M’dera la Sub T/A Mkutumula ku Ntcheu Adandaula ndi Vuto la Nsewu,"Pamene vuto lokhala ndi misewu yabwino ikukulirabe m’dziko muno ikupitilirabe, anthu a ku Banda m’dera la Sub T/A Mkutumula m’boma la Ntcheu adandaula ndi vuto la nsewu wa ku deralo ponena kuti wawonongeka kwambiri. Malinga ndi m’modzi mwa anthu aku derali a Stanley Tengani, vutoli ndi la pakanthawi zomwe zikupsinja anthu a deralo.  Poyankhulapo khansala wa deralo mu ward ya Bilira, Samson Naluso wati vutoli akulidziwa ndipo wakhala m’modzi mwa anthu a deralo omwe akhala akufunitsitsa nsewuwo utakonzedwa koma vutoli silikukonzedwa. Malinga ndi khansala Naluso, nsewuwo ndi waukulu ndipo  ukufunika  ndalama zambiri zomwe ngakhale khonsolo ya boma la Ntcheu singakwanitse kudzera mu ndalama za thumba la District Development Fund (DDF). Msewu wa ku Banda ndi ofunika kwambiri kwa anthu ozungulira deralo kaamba koti  umalumikizitsa anthu ochita malonda m’maboma a Ntcheu ndi Mangochi.",https://www.radiomaria.mw/anthu-a-mdera-la-sub-t-a-mkutumula-ku-ntcheu-adandaula-ndi-vuto-la-nsewu/,"February 21, 2022",Izahaki Mwacha
Akhristu Akhale Oleza Mtima – Papa,"Mtsogoleri wa mpingo wa katolika pa dziko lonse Papa Francisco wapempha akhristu kuti adzikhala oleza mtima ndi kupewa kubwenzera zoyipa. Malinga ndi malipoti a Vatican Radio, Papa wayankhula izi laMulungu ku likulu la Mpingo ku Vatican. Iye amathirira ndemanga pa Uthenga Wabwino womwe unawerengedwa pa tsiku laMulungu womwe mwa zina ukuti: Muzikonda adani anu, muziŵachitira zabwino amene amadana nanu. Muziŵafunira madalitso amene amakutembererani, muziŵapempherera amene amakuvutitsani. Papa Francisco wati chikhristu chenicheni chagona pakhululukira ena angakhale pa zinthu zowawa ndi zopweteka. Iye wati kuwumitsa mtima posafuna kukhululuka sizigwirizana ndi moyo wa chikhristu. Papa Francisco wamaliza ndi kupempha akhristu kuti azipempha chithandizo cha Mzimu Woyera chowathandiza kukhala anthu odziwa kukhululuka.",https://www.radiomaria.mw/akhristu-akhale-oleza-mtima-papa/,"February 21, 2022",Izahaki Mwacha
Apolisi Akufufuzabe Mayi Yemwe Anakokoloka Ndi Madzi Pa Mulatho Wa Chikuli Ku Mulanje,"Apolisi m’boma la Mulanje ati akufufuzabe mayi wina wotchedwa Rejoice Gama wa zaka 26 yemwe anakokoloka  pa mlatho wa mtsinje wa Chikuli lachitatu sabata ino. Malingana ndi wofalitsa nkhani za apolisi ku Mulanje Sub Inspector Grecium Ngwira, mayiyu pamodzi ndi abambo ena awiri anakwera galimoto pa malo ochitira malonda a Chitakale kumalowera ku Limbe kudzera mu nsewu wa Robert Mugabe omwe umatchedwanso kuti Midima. Galimoto yomwe inakokolokayo Galimotoyi itafika pa mlatho wa Chikuli, woyendetsa galimotoyi amawoloka pa mlathowu ngakhale madzi ochuluka anali akuyenda pamwamba pa mlathowu, zomwe zinachititsa kuti galimotoyo iyambe kukokoloka. Powona izi anthu atatuwo anatuluka mu galimotomo kuti apulumutse miyoyo yawo, ndipo abambo awiriwo anakwanitsa kusambira ndi kupulumuka koma mayiyo analephera kusambira ndipo madzi anamukokolola. Padakali pano ntchito yosakasaka mayiyo ili mkati. Padakalipano apolisi ku Mulanje, apempha anthu kuti adzikhala tcheru nthawi ino ya dzinja, posamawoloka mitsinje ikadzadza, komanso apempha oyendetsa  galimoto kuti asamadelere madzi oyenda a mvula chifukwa amatha kukokolola chinthu cholemera, monga mmene anakokololera galimotoyi.",https://www.radiomaria.mw/apolisi-akufufuzabe-mayi-yemwe-anakokoloka-ndi-madzi-pa-mulatho-wa-chikuli-ku-mulanje/,"February 18, 2022",Izahaki Mwacha
ECM Ipereka Thandizo Kwa Mabanja Okhudzidwa Ndi Namondwe Wa Anna Ku Chikwawa,"Bungwe la maepiskopi a mpingo wa katolika la Episcopal Conference of Malawi (ECM) lakhazikitsa ntchito yopereka chithandizo kwa mabanja omwe anakhudzidwa ndi Namondwe wa Ana, m’dziko muno. Mwambo wokhazikitsa ntchitoyi wachitika Lachinayi pa 17 February, 2022 pa msasa wa Tomali kwa mfumu yayikulu Lundu m’boma la Chikwawa. Maepiskopi pa mwambowo Poyankhula atatsirizaa kupereka zinthu monga ufa, mchere, shuga, ndowa za pulasitiki mabulangete, Wapampando wa ma Bishop Akatolika m’dziko muno, Wolemekezeka Ambuye George Desmond Tambala ati achita izi pofuna kuwonetsa kuti ali nawo limodzi anthu okhudzidwawa. Komabe Ambuye Tambala alangiza boma kuti atengerepo phunziro pa zovuta za namondweyu kuti liyambe kuwunika njira zothandiza kumanga ntchito za chitukuko zolimba ndi zokhalitsa. “Pobwera kuno timafuna kupereka uthenga wakuti tili nawo limodzi abale athuwa m’mavuto awo,” anatero Ambuye George Desmond Tambala. Ambuye Martin Mtumbuka kupereka thandizo kwa m’modzi mwa anthuwo Ambuye Tambala anapitiriza kuti malingana ndi namondwe amene wakhudza dziko lonse, n’koyenera ngati dziko kusinkhasinkha ndi kupeza njira zoyenera zothana ndi mavuto akusefukira kwa madzi maka pomanga zinthu zolimba. “Taona kuti misewu  ikuduka ndipo milatho ikupasukanso zomwe tikuyenera kusinkhasinkha za kulimba kwa zinthu zomwe timapanga,”  anatero Ambuye Tambala. M’mawu awo, Paramount Chief Lundu adandaula ponena kuti vuto la kusefukira kwa madzi ndi lalikulu ku Chigwa chonse cha Mtsinje wa Shire. “Zinthu zambiri zawonongeka monga nyumba, mbewu ngakhale miyoyo ya anthu kuyambira ku Thabwa mpaka ku Nsanje,” anatero Paramount Chief Lundu. Bungwe la ECM likupereka chithandizochi ndi thandizo la ndalama kuchokera ku mabungwe osiyanasiyana monga Caritas, CADECOM kuphatikizapo magulu ndi akhristu okhudzika kudzera m’zopereka za m’tchalitchi.",https://www.radiomaria.mw/ecm-ipereka-thandizo-kwa-mabanja-okhudzidwa-ndi-namondwe-wa-anna-ku-chikwawa/,"February 18, 2022",Izahaki Mwacha
Papa Wati Ansembe Amasowa Mapemphero Apadera,"Mtsogoleri wa Mpingo wa Katolika pa dziko lonse Papa Francisco wati popanda mapemphero komanso abwenzi ndi kovuta kukwaniritsa malonjezo a unsembe. Papa Francisco walankhula izi lachinayi potsekulira msonkhano wokambirana za moyo wa unsembe ku likulu la Mpingo ku Vatican. Poyankhula kwa nthumwi za ku msonkhanowu, Papa wati popanda mapemphero komanso kukhala pafupi ndi abwenzi, ndi kovuta kukwaniritsa malonjezo a unsembe ndipo watsimikizira nthumwi za ku msonkhanowu kuti izi si za m’mabuku kapena zongomva koma zomwe iye wakumana nazo m’moyo wake omwe ngati wansembe. Papa Francisco wati wansembe akuyenera kuzikika mu moyo wa mapemphero kuti akhale pa ubale weniweni ndi Mulungu. Koma si pokhapo iye wawonjezeranso kuti wansembe akuyenera kukhala pafupi ndi a  episkopi ake, ansembe anzake komanso anthu omwe akuwatumikira kuti ulendowu ukhale opepuka. Iye wati popanda izi unsembe udzangosanduka ngati ntchito chabe pomwe sizikuyenera kukhala choncho. Papa Francisco wakumbutsa ansembe kuti kudzera mu chiitanidwe chao ngati ansembe cholinga ndi choti kudzera mu unsembe wo akhale anthu oyera ndipo izi zikukhudza maitanidwe onse omwe anthu amasankha m’moyo wao. Iye wati ansembe ambiri agwa mu mavuto kaamba kosazikika m’moyo wa mapemphero. Papa Francisco wati akhristu akufuna ansembe omwe ndi abusa enieni monga Ambuye Yesu osati ansembe omwe asandutsa unsembe kukhala ngati ntchito yongolembedwa.",https://www.radiomaria.mw/papa-wati-ansembe-amasowa-mapemphero-apadera/,"February 18, 2022",Izahaki Mwacha
Bambo wa Zaka 60 Akagwira Ukayidi wa Zaka 21 Kaamba Kogwililira,"Bwalo la Senior Resident Magistrate m’boma la Mangochi lalamula mkulu wina wa zaka 60 kuti akakhale ku ndende kwa zaka 21 pa mlandu wogwililira msungwana wa zaka khumi ndi chimodzi (11). Wofalitsa nkhani za apolisi ku Monkeybay, Sergeant Alice Sichali wati bwaloli linamva kuchokera kwa woyimira boma pa mlanduwu Elias Chitsulo kuti msungwanayu yemwe ndi wa zaka 11, amakhala ndi mchemwali wake ndipo pa 7 November chaka chatha, mchemwali wakeyo anapita kukawona makolo awo kusiya msungwanayu yekha. Apa ndi pomwe mkuluyu Phara Pius anapezerapo mwayi ndi kumugwililira, ndi kumuwopseza kuti akawulura, amupha. Sichali: Mwanayo anayamba kusamva bwino mthupi mwake “Patapita masiku ochepa, mwanayu anayamba kusamva bwino mthupi mwake zomwe zinachititsa kuti alembere kalata mchemwali wakeyo kumufotokozera za nkhaniyo zomwe zinachititsa kuti mkuluyu amangidwe. Zotsatira za chipatala cha Monkeybay zinatsimikiza kuti msungwanayu anagwiliridwadi,” anatero Sergeant Sichali. Atawonekera mu bwalo la milandu, mkuluyu anawukana mlanduwu zomwe zinachititsa kuti mbali ya boma ibweretse mboni zinayi zomwe zinachititsa kuti mkuluyu apezeke wolakwa. Popereka chigamulo chake Senior Resident Magistrate Rodrick Michongwe analamula mkuluyu kuti akagwire ukayidi wa kalavula gaga kwa zaka 21 kuti ena atengerepo phunziro ati kaamba koti milandu ya mtunduwu ikuchulukira mderalo. Ku Monkeybay komweko bwalo la First Grade Magistrate lalamula a Sydney Jackson Mckenzie kuti akagwire ukayidi kwa zaka 12 pa mlandu wogwililira mwana wawo wompeza wa zaka 17 zakubadwa. Bwaloli linamva kuchokera kwa woyimira boma pa mlanduwu Elias Chitsulo kuti bamboyu anagona koyamba ndi msungwanayu mwezi wa September chaka chatha, mayi ake atapita kotunga madzi ndipo kenako chinasanduka chizolowezi. Mwezi wa December, ndi pomwe mayiyo anawona zizindikiro zoti mwanayu ali ndi pathupi ndipo atamufunsa ndi pomwe ananena kuti mwini pa thupipo ndi bambo ake omupezawo. Mu bwalo la milandu a Sydney anaukana mlanduwu zomwe zinachititsa mbali ya boma kuti ibweretse mboni zinayi zomwe zinachititsa kuti bamboyu apezeke wolakwa. Popereka chigamulo chake First Grade Magistrate Mtunduwatha Mpasu anati wapereka chilango cha mtunduwu kuti ena atengerepo phunziro. Mackenzie amachokera m’mudzi mwa Mwatakata mdera la mfumu yaikulu Chimwala m’boma la Mangochi.",https://www.radiomaria.mw/bambo-wa-zaka-60-akagwira-ukayidi-wa-zaka-21-kaamba-kogwililira/,"February 17, 2022",Izahaki Mwacha
Papa Wati ndi Wokhudzidwa ndi Imfa ya Cardinal Magistris,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya Cardinal Luigi de Magistris wa m’dziko la Italy. Malinga ndi malipoti a Vatican Radio, Papa wayankhula izi mu uthenga wake wopepesa potsatira imfayi. Papa Francisko (kumanja) ndi malemu Cardinal de Magistris Papa Francisco wati ndi wokhudzidwa kwambiri ndi imfayi ndipo wati ali pafupi ndi anamfedwa onse komanso mpingo wonse wa katolika mu Archdiocese ya Cagliari pa nthawi yovutayi. Iye wayamikira Cardinal Luigi kaamba koti adali wodzipereka kwathunthu potumikira Mpingo ndi Mulungu kudzera mu ntchito zosiyana-siyana zomwe adapatsidwa ku likulu la Mpingo ku Vatican. Papa Francisco watsiriza uthengawu ndi kupemphera kuti kudzera mu uneneri wa Amayi Maria Mulungu alandire mzimu wa mtumiki wake mu ufumu wake. Cardinal Luigi yemwe adabadwa pa 23 February m’chaka cha 1926 wamwalira lachitatu pa 16 February ali ndi zaka 95. Iye adadzodzedwa kukhala wansembe pa 12 April m’chaka cha 1952 ndipo adasankhidwa kukhala Cardinal ndi Papa Francisco pa 14 February m’chaka cha 2015. Mzimu wa Cardinal Luigi de Magistris uuse mu mtendere wosatha!",https://www.radiomaria.mw/papa-wati-ndi-wokhudzidwa-ndi-imfa-ya-cardinal-magistris/,"February 17, 2022",Izahaki Mwacha
Ayamikira Papa Kaamba Kolimbikitsa Umodzi wa Mitundu ya Anthu,"Mtsogoleri wa mpingo wa katolika pa dziko lonse, Papa Francisco amuyamikira kaamba kolimbikitsa umodzi pakati pa zipembedzo zosiyana-siyana. Lachitatu atsogoleri a anthu a mtundu wa chiyuda a m’dziko la Britain anali nawo mu Hall ya Papa Paulo wa 6 ku Vatican. Papa pa mkumano wake ndi anthuwo Pambuyo pa zoyankhula zake kwa anthu mu Hall’yi Papa Francisco anakumana ndi akuluakuluwa. Pa mkumanowu iwo ayamikira Papa Francisco kaamba kolimbikitsa umodzi pakati pa anthu a zipembedzo zosiyana-siyana komanso kaamba kolankhulapo pa m’chitidwe woipa womawasala ayuda, antisemitism. Ndipo ngati njira yofuna kuonetsa kuthokoza kwao pa ntchito yomwe Papa’yu akugwira yolimbikitsa ubale wabwino pakati pa anthu a zipembedzo zosiyana-siyana komanso kaamba kolankhula ndi kudzudzula m’chitidwe wowasala ayuda, iwo apereka mphatso ya bukhu, History of the Great Synagogue. Ku mapeto a nkumanowu Papa Francisco anapempha atsogoleriwa kuti azimupemphelera pomwe nayenso walonjeza kuti aziwapemphelera. Dziko la Britain liri ndi anthu a mtundu wa chiyuda pafupifupi 400,000.",https://www.radiomaria.mw/ayamikira-papa-kaamba-kolimbikitsa-umodzi-wa-mitundu-ya-anthu/,"February 17, 2022",Izahaki Mwacha
CADECOM Ikhazikitsa Ntchito Yodzala Mitengo,"Bungwe la zachitukuko mu mpingo wa katolika la Catholic Development Commission in Malawi (CADECOM) lati mabungwe ali ndi udindo waukulu wophunzitsa anthu zakufunika kosamalira zachilengedwe. Ambuye Stima kudzala mtengo wawo Mkulu woyendetsa ntchito za bungweli mu dayosizi ya Mangochi, a Peter Nthenda ndi omwe ayankhula izi pa mwambo wokhazikitsa ntchito yobzala mitengo omwe unachitikira m’mudzi mwa Kunene mfumu yayikulu Kalembo m’boma la Balaka. Episkopi wa dayosizi ya Mangochi, Ambuye Montfort Stima ndi omwe anatsogolera ntchitoyi. Iwo ati dziko la Malawi chaka ndi chaka limadzala mitengo yochuluka koma anthu amawononga mitengoyi zomwe zikuwonetsa kuti anthuwa samadziwa zomwe akuchita. “Anthu akuyenera aphunzitsidwe kusamalira mitengo chifukwa ngakhale a bishop anena pano kuti takhala tikudza mitego yochuluka koma yonseyo siyikuwoneka chifukwa ikangokula pang’ono anthu omwewa akumadzadulanso,” anatero a Nthenda. Pamenepa a Nthenda anati bungwe lawo lili ndi malingaliro odzala mitengo yokwana 15 sauzande mu nyengo ya mvula ya chaka chino.",https://www.radiomaria.mw/cadecom-ikhazikitsa-ntchito-yodzala-mitengo/,"February 16, 2022",Izahaki Mwacha
Papa Wati Ndi Wokhudzidwa ndi Kuphedwa Kwa Wansembe ku DRC,"Mtsogoleri wa Mpingo wa Katolika pa dziko lonse Papa Francisco wati ndi wa chisoni chachikulu kaamba ka kuphedwa kwa bambo Richard Masivi, wansembe yemwe amatumikira m’dziko la Democratic Republic of Congo (DRC). Malinga ndi malipoti a Vatican Radio Papa Francisco walankhula izi lero ku likulu la Mpingo ku Vatican.  Malemu bambo Masivi anachita kuphedwa Iye wati ndi wokhudzidwa kwambiri ndi imfayi ndipo wati wayikiza mzimu wa bambo Masivi m’manja mwa Mulungu. Papa Francisco wati ndi pemphero lake kuti imfa ya wansembeyu ithandize kulimbikitsa ansembe anzawo ndi akhristu omwe kutumikira modzipereka ndi modziyiwala. Bambo Masivi a zaka 36 adapezeka atafa mu galimoto yawo potsatira kuwomberedwa ndi anthu ena a mfuti pomwe amachokera ku Misa pa 2 February pakati pa dera la Kirumba ndi Mighobwe ku North Kivu. Pa tsiku lomweli anthu pafupifupi 50 adaphedwa pa malo ena osungira anthu othawa kwao ku dera la Ituri. Padakali pano kafukufuku wokhudza kuphedwa kwa wansembeyu, ali mkati.",https://www.radiomaria.mw/papa-wati-ndi-wokhudzidwa-ndi-kuphedwa-kwa-wansembe-ku-drc/,"February 16, 2022",Izahaki Mwacha
Papa Walengeza Mutu wa Tsiku Loganizira Anthu Okalamba,"Mtsogoleri wa mpingo wa katolika pa dziko lonse Papa Francisco walengeza mutu wa chaka chino wa pa tsiku loganizira anthu achikulire ndi okalamba. Kwa nthawi yachiwiri tsopano mpingo wa katolika pa dziko lonse udzaganizira anthu achikulire ndi okalamba pa tsiku laMulungu lachinayi la mwezi wa July, tsiku lomwe liri pafupi ndi chaka cha Joachim ndi Anna Oyera, agogo a Ambuye Yesu. Zadziwika kuti chaka chino Mpingo wa Katolika uganizira anthu achikulire ndi okalamba pa mutu woti “Mu ukalamba wawo adzabereka zipatso,” Salimo mutu 92 ndime ya 15. Papa kucheza ndi m’modzi mwa anthu achikulire Pa 31 January chaka chatha Papa Francisco adalengeza kuti waganiza zokhazikitsa tsiku loganizira anthu achikulire ndi okalamba. Pokhazikitsa za tsikuli iye anati Mpingo wa Katolika uziganizira anthu achikulire ndi okalamba laMulungu lachinayi la mwezi wa July chaka chilichonse. Papa Francisco adafotokoza kuti kawiri-kawiri akuluakulu amayiwalidwa ngakhale kuti iwo ndi kasupe wa luntha. Iye adapitirira kufotokoza kuti amakhulupirira kuti ukalamba ndi madalitso aakulu ochokera kwa Mulungu kotero ndi koyenera kumakumbukira ndi kulemekeza anthu achikulire ndi okalamba. Papa Francisco wakhala akulankhulanso za kufunika koti anthu achikulire ndi okalamba ndi ofunika chisamaliro. Koma si pokhapo iye wakhalanso akunena kuti chiitanidwe chao ndi choti agawane ndi ana awo, zidzukulu zao mphatso ya chikhulupiriro chao mwa Mulungu. Tsiku loganizira anthu achikulire ndi okalamba ndi lodziwika m’chingerezi kuti World Day for Grandparents and the Elderly.",https://www.radiomaria.mw/papa-walengeza-mutu-wa-tsiku-loganizira-anthu-okalamba/,"February 16, 2022",Izahaki Mwacha
Papa Watulutsa Mndandanda wa Miyambo Yomwe Atsogolere Mwezi wa March,"Mtsogoleri wa mpingo wa katolika pa dziko lonse Papa Francisco akuyembekezeka kutsogolera miyambo ikuluikulu ya mapemphero mwezi wa March. Malinga ndi malipoti a Vatican Radio ofesi yofalitsa mauthenga ku likulu la mpingowu yati lachitatu pa 2 March nthawi ya 4:30 madzulo Papa Francisco adzatsogolera mwambo wolapa mu tchalitchi cha Anselm Woyera ndipo kenako pa tsiku lomweli nthawi ya 5 koloko madzulo Papa’yu adzatsogolera Misa ya phulusa mu tchalitchi cha chikulu cha Sabina Woyera. Lachisanu pa 4 March nthawi ya 10:30 m’mawa Papa Francisco adzachita nkumano ndi ma Cardinal, Ordinary Public Consistory pofuna kuunika ndi kuvomereza kafukufuku yemwe amachitika wa anthu oyenera kuti Mpingo uwatchule kukhala oyera. Ndipo pa 25 March nthawi ya 5 koloko madzulo Papa’yu adzatsogolera mwambo wolapa, penitential celebration mu tchalitchi cha chikulu cha Saint Peter’s Basilica. Ofesi yofalitsa ma uthenga ku Vatican yati Papa Francisco wapempha ma Cardinal ndi akuluakulu a ma ofesi osiyana-siyana ku Vatican kuti kuyambira laMulungu pa 6 March mpaka lachisanu pa 11 March idzakhale sabata ya mbindikiro aliyense payekhapayekha. Nyengo ya Lenti yomwe chaka chino ikuyamba pa 2 March ndi ulendo wa masiku 40, Quadragesima muchilatini, nthawi yowirikiza mapemphero, kudzilanga ndi kuthandiza anthu osowa.",https://www.radiomaria.mw/papa-watulutsa-mndandanda-wa-miyambo-yomwe-atsogolere-mwezi-wa-march/,"February 15, 2022",Izahaki Mwacha
Sister Chiomba a Chipani cha SBVM Amwalira,"Aku likulu la chipani cha asisiteri cha Atumiki a Maria Virgo Woyera, Servants of the Blessed Virgin Mary (SBVM) alengeza za imfa ya Sister Rosaria Gertrude Chiomba, a chipanichi. Malinga ndi mlembi wamkulu wa chipanichi Sister Georgina Sapangwa, Sister Chiomba amwalira dzulo atadwala nthenda ya kuthamanga kwa magazi komanso chifukwa cha ukalamba. Malemu Sister Chiomba Sister Chiomba anabadwa pa 24th August 1932 m’mudzi mwa Chiomba, mfumu yaikulu Dambe mu parish ya Neno. Iwo anachita malumbiro oyamba mchaka cha 1953 ndipo amwalira atatumikira Mulungu kwa zaka 69 ndipo zaka 90 zakubadwa. Sister Chiomba atumikira malo monga ku Providence,  Limbe, Namulenga, Balaka, Pirimiti, Mzama, Chikwawa, Thondwe, Bembeke, Mwanza, Deafblind, ndi Mary View Nursing home komwe amwalirira. Mzimu wa Sister Rosaria Gertrude Chiomba uwuse mu mtendere wosatha. Mwambo woyika m’manda thupi la malemu Sister Chiomba uchitika mawa ku likulu la chipanichi ku Mary View, ku Nguludi m’boma la Chiradzulu.",https://www.radiomaria.mw/sister-chiomba-a-chipani-cha-sbvm-amwalira/,"February 15, 2022",Izahaki Mwacha
ESCOM Yadzudzula Antchito Ake Ochita Chinyengo Pokonza Magetsi,"Kampani yopereka magetsi mdziko muno ya Electricity Supply Corporation of Malawi (ESCOM) yadzudzula mchitidwe wa antchito ake ena omwe akulamula anthu kupereka ndalama kuti awakonzere vuto la magetsi ku dera kwawo. Mneneri wa kampaniyi a Innocent Chitosi ndi omwe anena izi poyankhula ndi Radio Maria Malawi pamene amayankhapo pa madandaulo omwe alipo okhudzana ndi nkhaniyi. Chitosi: Tinawalemba kuti adzigwira ntchito imeneyoyo Iwo ati kukonza magetsi pamene avuta, ndi ntchito ya kampaniyi choncho palibe munthu amene akuyenera kukakamizidwa kuti alipire ndalama kuti ntchitoyo igwiridwe. “Kukonza pamene pali vuto ndi ntchito yathu imeneyo ndipo ndimadabwa ndikamamva Madera ena akuti kuno magetsi akavuta timasonkherana ndalama kaya mwina 30 sauzande kuti a ESCOM abwere adzatikonzere magetsi. Anthu amenewo ntchito yomwe tinawalemba kuti adzigwira ndi imeneyoyo ndiye palibe chifukwa choti apatsidwenso ndalama,” anatsindika a Chitosi. Pamenepa a Chitosi apempha anthu mdziko muno kuti adzikanena ku maofesi a kampaniyi za anthu omwe akumachita chinyengo pa ntchitoyi. “Vuto lomwe limakhalapo ndi lakuti anthu amangodandaula chonchi koma kuwauza kuti atchuleni anthuwa amakanika ndiye tiwapemphe kuti akawapeza anthu oterowo azizanena kwa ife ku maofesi athu kapena kuyimba lamya  ku nambala zathu zachinsinsi kuti anthu amenewo alandire chilango,” anatero a Chitosi.",https://www.radiomaria.mw/escom-yadzudzula-antchito-ake-ochita-chinyengo-pokonza-magetsi/,"February 15, 2022",Izahaki Mwacha
Papa Wagawa Bungwe Loteteza Chikhulupiliro cha Mpingo wa Katolika,Mtsogoleri wa Mpingo wa Katolika pa dziko lonse Papa Francisco wagawa pawiri bungwe lolimbikitsa ndi kuteteza chikhulupiriro cha Mpingo wa Katolika. Malinga ndi malipoti a Vatican Radio Papa Francisco wachita izi popitiriza ntchito yake yowunika momwe ma ofesi osiyana-siyana a ku likulu la Mpingo ku Vatican agwirira ntchitokudzera m’kalata yake yotchedwa “Fidem servare” (preserving the faith). Izi zikutanthauza kuti bungweli tsopano likhala ndi nthambi ziwiri ndi alembi akeake: nthambi yoona zomwe Mpingo umakhulupirira ndi kuphunzitsa ndipo nthambi yoona kuti zomwe Mpingo umakhulupirira ndi kuphunzitsazo zikutsatidwadi. Kuwonjezera apa Cardinal yemwe azing’anira bungweli (Cardinal Prefect) akhala ndi achiwiri ake awiri. Papa Francisco wati wachita izi pofuna kupititsa pa patsogolo ntchito yaikulu ya bungweli yomwe ndi kulimbikitsa ndi kuteteza chikhulupiriro cha Mpingo wa Katolika.,https://www.radiomaria.mw/papa-wagawa-bungwe-loteteza-chikhulupiliro-cha-mpingo-wa-katolika/,"February 15, 2022",Izahaki Mwacha
ECM Yalengeza za Imfa ya Bambo Byrne,"Likulu la mpingo wa katolika mdziko muno lalengeza za imfa ya bambo mfumu a parishi ya Mtengowanthenga mu arkidayosizi ya Lilongwe, bambo Patrick Byrne. Malinga ndi kalata yomwe yasayinidwa ndi mlembi wa bungwe la maepiskopi mdziko muno bambo Henry Saindi, bambo Byrne omwe anali a chipani cha Missionary Society of St. Patricks, amwalira mwadzidzidzi dzulo (lamulungu) usiku kumudzi kwawo ku Blessington, Co Wicklow mdziko la Ireland.  Malinga ndi kalatayi, pa nthawi ya imfayi, iwo anali atakonzeka kale kuti adzibwelera kuno ku Malawi lero pa 24 January 2022, atatsiriza tchuthi chawo chomwe anayamba mwezi wa November chaka chatha. Bambo Patrick Byrne anabadwa pa 27 February 1948 mdera lotchedwa Blessington mdziko la Ireland. Iwo analowa mchipani cha Misionary Society of St. Patricks m’mwezi wa September mchaka cha 1969 ndipo anadzodzedwa unsembe pa 12 June 1976 ndi arkiepsiskopi wa arkidayosizi ya Elphin, Ambuye Dominic Conway. Atalandira unsembe, iwo anasankhidwa kukatumikira ku dayosizi ya Chikwawa mdziko la Malawi komwe anatumikira kwa zaka zambiri asanatumizidwe ku arkidayosizi ya Lilongwe. Mchaka cha 2002 bambo Byrne anasankhidwa kukhala Assistant Regional Superior wa chigawo chakumwera kwa Africa ndipo amakhala mdziko la South Africa. Mchaka cha 2008, iwo anabwelera kuno ku Malawi ndipo anasankhidwa kukhala bambo mfumu wa parishi ya Mtengowanthenga mu arkidayosizi ya Lilongwe komwe akhala akutumikira kufikira pano pomwe atisiya. Dongosolo lonse lokhudza mwambo wa maliro a bambowa lilengezedwabe. Mzimu wa bambo Patrick Byrne uwuse mu mtendere wosatha.",https://www.radiomaria.mw/ecm-yalengeza-za-imfa-ya-bambo-byrne/,"January 24, 2022",Izahaki Mwacha
Phungu Wayamikira Wailesi Ya Kudera Pobzala Mitengo,"Pamene dziko la Malawi lili mu nyengo yobzala mitengo m’nyengo ino ya mvula, phungu wa dera la kumpoto m’boma la Chikwawa, Owen Chomanika wayamikira wailesi ya kudera ya Nyungwe FM kaamba kotsogolera ntchito yobzala mitengo m’bomalo. Phunguyu wanena izi loweruka ku Thabwa pa mwambo wobzala mitengowu omwe wailesi ya Nyungwe ya m’bomali inakonza mogwirizana ndi mzika za bomalo kuti abzale mitengo m’mapiri a Chikwawa ndi mphepete mwa msewu wa M1 wa Blantyre-Chikwawa m’dera la mfumu yayikulu Mulilima. Chomanika kudzala mtengo wake Pamenepa a Chomanika anati, wailesi za kumadera ndi zofunika kwambiri pa chitukuko cha dziko la Malawi ndipo anati awonetsetsa kuti akuthandizana ndi magulu onse pa ntchito za chitukuko. Iwo anati, mitengo ndi yofunika kwambiri pa ntchito zina zaulimi monga ulimi wa njuchi, pambali pobwezeretsa chilengedwe. “Tithandizana nanu kuti tibzale mitengoyi, chifukwatu ngakhale ulimi wa njuchi utha kutheka chifukwa chakuti mitengo ilipo,” anatero a Chomanika. Poyankhulapo, mkulu woyang’anira za mapologalamu ku wailesi ya Nyungwe, a Stanford Titani Khulera anati zomwe wailesi yawo yachita ndi chimodzi mwa zitukuko za ku dera popeza wailesiyi imagwira ntchito limodzi ndi anthu akumadera. “Kubzala mitengo kapena kusamalira zachilengedwe ndi chitukuko chimene tikuyenera kuti ife tichigwire,” anatero a Khulera. Mwambo wobzala mitengowu, unachitika pa mutu woti; ‘Kubwezeretsa Chigwa chobiriwira.’",https://www.radiomaria.mw/phungu-wayamikira-wailesi-ya-kudera-pobzala-mitengo/,"January 24, 2022",Izahaki Mwacha
Papa Wapempha Anthu Adzikonda Kuwerenga Baibulo,"Mtsogoleri wa mpingo wa katolika pa dziko lonse Papa Francisco wapempha akhristu kuti adzikonda kuwerenga Baibulo. Malinga ndi malipoti a Vatican Radio Papa Francisco walankhula izi dzulo ku likulu la Mpingo ku Vatican, m’malaliko ake pa Misa yomwe anatsogolera mu tchalichi chachikulu cha Saint Peter’s Basilica. Iye wati pamene akhristu akonda kuwerenga Mawu a Mulungu amakhala anthu osinthika komanso anthu odzadzidwa ndi chimwemwe mu mtima mwao. Papa Francisco wati malaliko akuyenera kumakhala owunikiridwa ndi Mzimu Woyera komanso okhudza miyoyo ya anthu makamaka zomwe anthu amakumana nazo tsiku ndi tsiku. Pamenepa iye wayamikira onse omwe ntchito yao ndi yolalikira komanso kuphunzitsa anthu Mau a Mulungu komanso wati ndi kofunika kumapempherera anthuwa kuti aziwunikiridwa ndi Mzimu Woyera nthawi zonse. Papa Francisco adakhazikitsa laMulungu la Mau a Mulungu m’chaka cha 2020. Patsikuli Mpingo umaganizira njira zosiyanasiyana zofalitsira Mau a Mulungu opezeka mu Baibulo komanso kulimbikitsa anthu kuti azikhala ndi chidwi chowerenga Baibulo.",https://www.radiomaria.mw/papa-wapempha-anthu-adzikonda-kuwerenga-baibulo/,"January 24, 2022",Izahaki Mwacha
Bambo Wafa Atamira mu Mtsinje ku Kasungu,"Bambo wina wa zaka 49 zakubadwa Stephan Chidzaye, wafa atamira mu mtsinje wa Lusa m’boma la Kasungu. Malinga ndi wofalitsa nkhani za apolisi m’bomalo Sub Inspector Joseph Kachikho, izi zachitika m’mudzi mwa Nkhungwi mfumu yaikulu Kawamba m’bomalo pomwe bamboyu ndi mwana wake anapita ku mtsinjewo ndi cholinga chokaweza nsomba. Ali komweko, anaganiza zokapha nsombazo mbali ina zomwe zinachititsa kuti aganize zowoloka mtsinjewo ndipo atafika pakati anakumana ndi madzi a mphamvu omwe awatenga. Thupi lawo linapezeka tsiku lotsatira mu mtsinjewu ndipo achipatala atapima thupilo anatsimikiza kuti malemuyu wafa chifukwa chobanika. Malemu Stephan Chidzaye anali wa m’mudzi mwa Nkhungwi mfumu yaikulu Kawamba m’boma la Kasungu.",https://www.radiomaria.mw/bambo-wafa-atamira-mu-mtsinje-ku-kasungu/,"January 24, 2022",Izahaki Mwacha
Bungwe La Red Cross Lati Liwonetsetsa Kuti Anthu Okhudzidwa Ndi Madzi Osefukira Ku Chikwawa Akutetezedwa,"Bungwe la Malawi Red Cross Society lati liwonetsetsa kuti mabanja amene anakhudzidwa ndi ngozi ya madzi osefukira ku Chikwawa, akulandira chisamaliro ndi chitetezo chokwanira. Malinga ndi kafukufuku yemwe bungweli lachita, mabanja oposera 3 sauzande ndi omwe akhudzidwa ndi ngoziyi ndipo ena mwa iwo akukhala m’misasa ku malo osiyanasiyana. Madzi osefukira akhudza mabanja ochuluka ku Chikwawa Poyankhula, m’modzi mwa akuluakulu a bungweli, mayi Cecilia Banda, ati anthu amene akukhala ku misasa awayika m’magulu malingana ndi zaka zawo, ulumali omwe ali nawo, amuna kapena akazi kudzanso kupezeka kwa chakudya kuti alandire chisamaliro choyenera. “Kudzera mu kafukufuku wathu, tikufuna kuti makomiti owona za ngozi zogwa mwadzidzidzi adziwe njira zoyenerera kuyika mu ndondomeko zawo maluso ena othandizira okhudzidwawa  molondola,” anatero mayi  Banda. Ena mwa madera amene akhudzidwa kwambiri ndi madzi osefukirawa ndi ozungulira midzi ya kwa Jombo kwa mfumu yayikulu Ngabu, Maseya, Katunga ndi Kasisi. Mabanja okwana 3,333 ochokera mwa nyakwawa khumi ndi zisanu ndi imodzi ochokera mwa mafumu akuluakulu asanu ndi m’modzi ndi omwe akhudzidwa ndi ngozi ya madzi osefukirawa m’boma la Chikwawa.",https://www.radiomaria.mw/bungwe-la-red-cross-lati-liwonetsetsa-kuti-anthu-okhudzidwa-ndi-madzi-osefukira-ku-chikwawa-akutetezedwa/,"January 18, 2022",Izahaki Mwacha
Papa Wachita Mkumano Ndi Nthumwi Za Mipingo Yachikhristu Ku Finland,"Mtsogoleri wa mpingo wa katolika pa dziko lonse Papa Francisco wachita mkumano ndi nthumwi za mipingo ya chikhristu zochokera m’dziko la Finland. Malinga ndi malipoti a Vatican Radio, mkumanowu wachitika lolemba ku likulu la Mpingo ku Vatican. Papa pa mkumano wake ndi nthumwizo M’mawu ake kwa nthumwizi, iye watsindika za kufunika koyenda chitsogolo polimbikitsa umodzi wa mipingo ya chikhristu. Papa Francisco wati akhristu akuyenera kuyendera limodzi ndi kugwirana manja ndi kuthandizana kukhala pafupi ndi Mulungu. Iye wati pali zambiri zomwe akhristu a mipingo yosiyanasiyana angachite pofuna kulimbikitsa ubale wabwino pakati pao monga pogwira ntchito za chifundo zomwe wati sizongothandiza kukhala pafupi ndi anthu osauka komanso ndi zothandiza kulimbikitsa ubale pakati pa mipingo. Papa Francisco watchula zikondwerero ziwiri zomwe zichitike m’chaka cha 2025 zokhudza umodzi wa mipingo ya chikhristu. Poyamba kuti papita zaka 1700 chichitikireni msonkhano wa ku Nicea komanso zaka 500 za Lutheran Augsburg confession. 18 January mpaka 25 January ndi sabata yopempherera umodzi wa mipingo ya chikhristu.",https://www.radiomaria.mw/papa-wachita-mkumano-ndi-nthumwi-za-mipingo-yachikhristu-ku-finland/,"January 18, 2022",Izahaki Mwacha
"Banja Lanjatidwa Kaamba Kogula, Kugulitsa Fetereza Wotsika Mtengo","Apolisi mu mzinda wa Lilongwe amanga bambo wina ndi mkazi wake powaganizira kuti amagulitsa fetereza wa mu ndondomeko ya boma ya zipangizo za ulimi zotsika mtengo. Malinga ndi wofalitsa nkhani za apolisi pa polisi ya Lingadzi, Sub Inspector Salome Zgambo, izi zachitika  anthu akufuna kwabwino atatsina khutu apolisi. Fetereza yemwe anthuwo amagula ndi kugulitsa Malinga ndi a Zgambo, banjali lakhala likugula fetelezayu pogwiritsa ntchito ziphaso za unzika za anthu ena ndipo a njinga za kabaza ndi omwe amakawagulira. Iwo akagula fetelezayu amamuyika mu sitolo yawo ndipo amagulitsa alimi ozungulira deralo pa mitengo yokwera. Pakadali pano apolisi apeza matumba 25 a feteleza wa mtundu wa NPK ndiponso matumba 12 a mtundu wa Urea. Mkuluyu Maxwell Piseni wa zaka 50 ndi mkazi wake Jean Allan Piseni wa zaka 43, amangidwa lolemba kwa Mtsiriza mu mzindawu. Awiriwa amachokera m’mudzi mwa Chimkonda mfumu yaikulu Mpando m’boma la Ntcheu ndipo akuyembekezeka kukawonekera ku khothi komwe akayankhe mlanduwu.",https://www.radiomaria.mw/banja-lanjatidwa-kaamba-kogula-kugulitsa-fetereza-wotsika-mtengo/,"January 18, 2022",Izahaki Mwacha
Mphunzitsi Wina Ku Chikwawa Wafa Atamwa Kachasu,"Mphunzitsi wina wa zaka 30 zakubadwa yemwe amagwira ntchito pa sukulu ya pulayimale ya Pende m’boma la Chikwawa wafa atamwa kachasu wopanda kudyera. Mneneri wa polisi ya m’bomali Seargent Dickson Matemba watsimikiza za nkhaniyi ndipo wati malemuwa ndi a Wilson Muleza, omwe amachokera m’mudzi mwa Mologeni kwa mfumu yayikulu Katunga m’bomalo. Malinga ndi mphunzitsi wamkulu pa sukulu ya Pende, a Elias Mathews, malemuwo anapita kukamwa mowa wa kachasu asanadye chilichonse m’mudzi mwa Pende pa 16 January, 2022. “Achibale a malemuwo anaganiza zokawawona m’mawa wa tsiku lotsatira, pa 17 January 2022 ndipo atagogoda anadabwa kuti m’bale wawo sakuyankha.Pamenepa, iwo anangoganiza zongolowa mnyumbamo momwe anapeza m’bale wawoyo atakomoka,” anatero a Mathews. Achibalewa anadziwitsa apolisi omwe anafika ku maloko ndi kutengera mphunzitsiyo ku chipatala cha Chikwawa komwe achipatala  anatsimikiza kuti wamwalira. Zotsatira za chipatala zasonyeza kuti mkuluyu wafa kaamba ka mowa. Padakali pano apolisi m’bomali achenjeza anthu kuti apewe kumwa mowa asanadye kalikonse kuti apewe mavuto ngati omwe achitikawa.",https://www.radiomaria.mw/mphunzitsi-wina-ku-chikwawa-wafa-atamwa-kachasu/,"January 18, 2022",Izahaki Mwacha
Imfa Zodza Kaamba Ka Madzi Zikhumudwitsa Apolisi Ku Kasungu,"Mwana wa miyezi khumi (10) wafa atagwera mu chidebe cha madzi m’boma la Kasungu. Malinga ndi wofalitsa nkhani za apolisi m’bomalo Sub Inspector Joseph Kachikho, zomwe zachitikazi ndi zodandaulitsa kaamba koti imfa zodza kaamba ka madzi zikuchulukira m’bomalo. Sub Inspector Kachikho ati izi zachitika m’mudzi wa Kondwani  mfumu yaikulu Chidzuma pomwe mayi wa malemuyu amagwira ntchito zapakhomo. Malemu Trevor Banda anali atakomoka pomwe mayi wake anazindikira za ngoziyi ndipo atathamangira naye ku chipatala, adotolo anatsimikiza kuti mwanayu wafa  chifukwa chobanika. Ndipo mu nkhani yangati yomweyi, anthu awiri afa atamira m’madzi  m’malo osiyana m’boma lomwelo la Kasungu. Malinga ndi apolisi,mnyamata wa zaka khumi, Mwale Black wafa atamira mu mtsinje wa Bua. Iye anali wa m’mudzi mwa Chimbalame mfumu yaikulu Santhe m’bomalo. Pomwe bambo  wina yemwe sakudziwika kwawo wapezekanso atafa mu mtsinje wa Dwangwa m’mudzi mwa Kaliwombo mfumu yaikulu Wimbe m’bomalo. Pakadali pano apolisi  m’boma la Kasungu ati ndi okhumudwa ndi kukwera kwa chiwerengero cha imfa zomwe zikudza chifukwa cha madzi ndipo alangiza anthu kuti mu nyengo ino ya mvula  apewe kuwoloka mitsinje yodzadza.",https://www.radiomaria.mw/imfa-zodza-kaamba-ka-madzi-zikhumudwitsa-apolisi-ku-kasungu/,"January 18, 2022",Izahaki Mwacha
Bambo Adzipha Pothawa Mlandu Wogwilira,"Bambo wina wa zaka 51 wadzipha pambuyo pogwidwa ndi mkazi wake akugona ndi mwana wake womupeza wa zaka 12 m’boma la Kasungu. Malinga ndi wofalitsa nkhani za apolisi m’bomalo Sub Inspector Joseph Kachikho, izi zachitika masana a pa 15 January 2022 mu nkhalango ya Zithani Juma m’bomalo. Malemuyu Evance Mtyako Nkunika pa 14 January chaka chomwe chino anagwidwa  ndi mkazi wake akugwirira mwana wake wa zaka 12 zomwe sizinakondweretse mkaziyu. Bamboyu atawona kuti zake zada anasowa pa nyumbapo kufikira tsiku lotsatira pomwe thupi lake linapezeka mu mtengo wina mu nkhalangoyi yomwe ili mdera la mfumu ya ndodo Kaluluma m’bomalo, atadzimangilira. Achipatala atafika pamalowo anatsimikiza kuti malemuwa afa chifukwa chobanika. Malemu Evance Mtyako Nkunika anali wa m’mudzi mwa wa Zithani mfumu yaikulu Kaluluma m’boma la Kasungu.",https://www.radiomaria.mw/bambo-adzipha-pothawa-mlandu-wogwilira/,"January 18, 2022",Izahaki Mwacha
Ana Anayi Amira Mu Mtsinje Wa Linengwe M’boma La Ntcheu,"Ana anayi (4) afa atamira mu mtsinje wa Linengwe m’boma la Ntcheu. Wofalitsa nkhani za apolisi m’bomalo Sub Inspector Rabecca Kwisongole wati anawa ndi Thomas Sozolinyo wa zaka khumi, Mac Sozolinyo wa zaka 7, Mac Evance wa zaka 11 ndi George Zakeyu wa zaka 12. Izi zachitika m’mudzi mwa Mlambwaza  mfumu yaikulu Makwangwala m’bomalo pomwe anawa anatengana kupita ku mtsinjewu ndi cholinga choti akasambe ndipo atayamba kusamba anawa anatengedwa ndi madziwo zomwe zinachititsa kuti  amire. Anthu a kufupi ndi deralo atafika pa malowo anapeza matupi a anawo akuyandama. Achipatala cha Bilira atafika anatsimikiza kuti anawa amwalira chifukwa cha kubanika. Pakadali pano apolisi achenjeza makolo kuti mu nthawi ino ya mvula asamalore ana awo kupita ku mtsinje okha kuwopa ngozi za mgtunduwu.",https://www.radiomaria.mw/ana-anayi-amira-mu-mtsinje-wa-linengwe-mboma-la-ntcheu/,"January 12, 2022",Izahaki Mwacha
Chiwerengero Cha Ngozi Za Pansewu Chatsika Mu Mzinda Wa Lilongwe,"Chiwerengero cha ngozi za pa nsewu mu mzinda wa Lilongwe akuti chatsika ndi 38.16 percent m’chaka changothachi poyerekeza ndi chaka cha 2020. Wofalitsa nkhani za apolisi mu mzinda wa Lilongwe, Inspector Hastings Chigalu wati izi zachitika kaamba ka kuchilimika kwa apolisi m’misewu yozungulira mzindawu. Chigalu: Takwanitsa kuchepetsa ngozi zapansewu Malinga ndi a Chigalu, chiwerengero cha ngozi zomwe zachitika ndi chokwana 531 pomwe m’chaka cha 2020 chiwerengerochi chinali pa 2,476. Chiwerengero cha milandu chatsika ndi 4.34 perecent kuphatikizapo milandu yophana yomwe chaka changothachi yatsika kuchoka pa 102 kufika pa 75 ndipo chiwerengero cha milandu ya umbanda chatsika kuchoka pa 224 kufika pa 216. Koma apolisiwa adandaula ndi milandu yogwilirira yomwe chaka changothachi yakwera kuchoka pa 139 kufika pa 141. Pakadali pano apolicewa ayamikira ubale wabwino omwe ulipo ndi anthu a mu mzindawu omwe akutui wathandizira kuti ntchito yawo idziyenda bwino.",https://www.radiomaria.mw/chiwerengero-cha-ngozi-za-pansewu-chatsika-mu-mzinda-wa-lilongwe/,"January 12, 2022",Izahaki Mwacha
Papa Wapempha Bata Mdziko la Sudan,"Mtsogoleri wa Mpingo wa Katolika pa dziko lonse Papa Francisco wapempha bata ndi mtendere m’dziko la Sudan. Malinga ndi malipoti a Vatican Radio, pempholi ladza pano pomwe anthu m’dzikolo akuchita ziwonetsero zosonyeza kusakondwa ndi boma la asilikali. Iye wati ndi wokhudzidwa ndi mpungwepungwe omwe ukuchitika m’dzikolo ndipo wapempha kuti pakuyenera kupezeka njira yofuna kuthetsera mavutowo. Pempho la Papa Francisco ladza pano pomwenso bungwe la United Nations likufuna kuyamba zokambirana ndi boma la asilikali komanso nthumwi zoyimira anthu wamba. Koma anthu ena omwe akutsogolera kuchita ziwonetserozi akana chilinganizochi. Anthu okwana 62 aphedwa tsopano pa ziwonetsero zomwe anthu akhala akuchita zosonyeza kusakondwa ndi zomwe adachita asilikali polanda boma mwezi wa October chaka chatha.",https://www.radiomaria.mw/papa-wapempha-bata-mdziko-la-sudan/,"January 12, 2022",Izahaki Mwacha
Papa Wati Mavuto AKhudza Maiko Onse pa Dziko Lapansi,"Mtsogoleri wa mpingo wa katolika pa dziko lonse Papa Francisco wati mavuto omwe akhudza dziko la pansi, si a dziko limodzi koma maiko onse. Malinga ndi malipoti a Vatican Radio, Papa wayankhula izi lolemba pa mkumano wake ndi a kazembe oyimira maiko awo ku Vatican. Poyambirira penipeni iye wauza a kazembewa kuti cholinga chachikulu pamene akugwira ntchito yawo chikuyenera kukhala kuthandiza kuthetsa mikangano ndi kulimbikitsa umodzi pakati pa maiko. Kenaka Papa Francisco wakamba za mliri wa Coronavirus omwe wati wasokoneza ntchito zosiyanasiyana kotero ndi kofunika kuti maiko achilimike pothetsa mliriwu maka poonetsetsa kuti munthu aliyense ali ndi zipangizo zozitetezera komanso kuwonetsetsa kuti anthu ali ndi mwayi wolandira katemera wa nthendayi. Kuchoka apo, iye wathirirapo ndemanga pa ma ulendo ake opita ku maiko a Iraq, Budapest, Slovakia, Cyprus ndi Greece mu chaka chapitachi. Papa’yu wati kudzera mu maulendowa, amadziwonera yekha ndi kumva za mavuto a anthu  ngakhale chiyembekezo chawo. Iye wakamba za mavuto a kusintha kwa nyengo komanso za anthu othawa kwao pa zifukwa zosiyanasiyana zomwe zikufunika kuziunika bwino ndikupeza njira zothetsera mavutowa. Papa Francisco wati ndi wokhudzidwa ndi mavuto a m’maiko osiyanasiyana koma makamaka ku South Sudan komanso Sudan, Ethiopia, Syria, Lebanon, Ukraine, Yemen, Myanmar osaiwala kusamvana pakati pa dziko la Israel ndi ma Palestina. Iye wati pakuyenera kupezeka njira zothetsera kusamvana mmaikowa. Papa Francisco wakambaponso za kufunika kolimbikitsa maphunziro komanso kuti anthu azikhala ndi mwayi wolembedwa ntchito ngati njira zothanirana ndi umphawi wadzaoneni m’maiko ambiri. Iye wamaliza ndi kupempha mgwirizano pakati pa maiko onse ponena kuti mavuto a dziko limodzi mwa njira ina amakhudzanso maiko ena. Likulu la Mpingo wa Katolika pa dziko lonse lomwe ndi dziko loyima palokha, Vatican City State liri pa ubale wa ukazembe ndi maiko 185.",https://www.radiomaria.mw/papa-wati-mavuto-akhudza-maiko-onse-pa-dziko-lapansi/,"January 11, 2022",Izahaki Mwacha
Bwanamkubwa Wa Khonsolo Ya Phalombe Athetsa Komiti Yolemba Anthu Ntchito,"Kusamvana kwabuka ku khonsolo ya Phalombe pomwe bwanamkubwa wa bomali Rhodrick Mateauma walemba kalata kulembera Komiti yolemba anthu ntchito ku khonsoloyo kuti ileke kugwira ntchito zake Lolemba sabata ino pofika nthawi yoweruka kuntchito. Walemba kalatayo – Mateauma Kalatayi yomwe Radio Maria Malawi yawona, siyinafotokoze chifukwa chirichonse chomwe ganizoli lapangiridwa. Atafunsidwa, bwanamkubwayu anakana kuyankhulapo zambiri pa kalatayi ponena kuti nkhani yonseyi ikakambidwa ku ofesi kwawo. Ndipo poyankha kalatayo, wapampando wa Komiti yolemba anthu ntchito ku khonsoloyo Isaac Lumbani Nkambule wafunsa bwanamkubwa wawo kuti apereke zifukwa zomveka bwino zomwe akuthetsera komitiyi. “Ndife odabwa chifukwa cha chiganizochi. Ndalemba kalata powayankha kalata yawo yomwe anandilembera koma ndawafunsa kuti afotokoze bwino zifukwa zomwe akuthetsera komiti yathu,” anatero a Nkambule. Komitiyi ikukayikira kuti ikuthetsedwa kaamba koti inakana kulemba ntchito munthu yemwe bwanamkubwayi amafuna kuti alembedwe.",https://www.radiomaria.mw/bwanamkubwa-wa-khonsolo-ya-phalombe-athetsa-komiti-yolemba-anthu-ntchito/,"January 11, 2022",Izahaki Mwacha
Papa Wati Ndi Wokhudzidwa Ndi Ngozi Ya Moto Ku America,Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya anthu ochuluka potsatira ngozi ya moto pa nyumba ina yokhala anthu ku New York m’dziko la America. Malinga ndi malipoti a Vatican Radio Papa Francisco walankhula izi mu uthenga wake wopepesa potsatira imfa ya anthuwa. A nthambi yowona za moto kupulumutsa anthu pa ngoziyo Mu uthengawu Papa Francisco wati ndi wachisoni chachikulu kaamba ka imfa ya anthu ochuluka komanso kuti ena mwa anthuwa ndi ana. Iye wati ali pafupi ndi onse omwe abale awo afa pangoziyi ndipo wati waikiza mizimu ya anthuwa m’manja mwa Mulungu. Malipoti ati laMulungu lapitali m’mawa moto woopysa unabuka pa nyumba ina yaitali kwambiri yosanjikizana ndipo anthu 19 afa kuphatikizapo ana asanu ndi anayi (9). Zadziwika kuti ngozi yaikulu chotereyi sinachitikepo kwa zaka 30 zapitazi mu mzinda wa New York.,https://www.radiomaria.mw/papa-wati-ndi-wokhudzidwa-ndi-ngozi-ya-moto-ku-america/,"January 11, 2022",Izahaki Mwacha
Papa Wati Ndi Wokhudzidwa ndi Zipolowe za Mdziko la Kazakhstan,"Mtsogoleri wa Mpingo wa Katolika pa dziko lonse Papa Francisco wati ndi wokhudzidwa ndi zipolowe zomwe zakhala zikuchitika m’dziko la Kazakhstan. Malinga ndi malipoti a Vatican Radio Papa Francisco walankhula izi laMulungu ku likulu la Mpingo ku Vatican. Iye wati ndi wachisoni chachikulu kaamba ka anthu ambiri omwe afa pa zipolowe za m’dzikolo ndipo wati waikiza mizimu ya anthuwa m’manja mwa Mulungu. Papa Francisco wati ndi chikhulupiriro chake kuti mavuto a m’dzikolo atha pochita zokambirana. Iye wamaliza ndi kuikiza anthu a m’dzikolo m’manja mwa Amayi Maria, Mfumukazi ya Mtendere. Malipoti akuti anthu 150 afa pa zipolowezi ndipo anthu oposa 4,000 amangidwa.",https://www.radiomaria.mw/papa-wati-ndi-wokhudzidwa-ndi-zipolowe-za-mdziko-la-kazakhstan/,"January 10, 2022",Izahaki Mwacha
Aba 1.3 Million Kwacha Ponamiza Anthu za Ntchito yaku Polisi,"Bambo wa zaka 55 ali m’manja mwa apolisi kaamba komuganizira kuti wabera achinyamata a m’boma la Ntchisi ndalama zoposa 1.3 million kwacha ponena kuti awapezera ntchito ku nthambi ya apolisi mdziko muno ya Malawi Police Service (MPS). Malinga ndi wofalitsa nkhani za apolisi mchigawo chapakati chakumvuma Inspector Harry Namwaza, mkuluyu ndi Lameck Nkhoma wa m’mudzi mwa  Khuni mfumu yaikulu Kalumo m’boma la Ntchisi. Iye akawonekera ku bwalo la milandu posachedwapa komwe akayankhe mlandu opeza ndalama mwachinyengo ponamiza anthu. Pakadali pano apolisi akufufuza zambiri za nkhaniyi kuti agwire ena mwa anthu omwe akukhuzidwanso ndi nkhaniyi.",https://www.radiomaria.mw/aba-1-3-million-kwacha-ponamiza-anthu-za-ntchito-yaku-polisi/,"January 10, 2022",Izahaki Mwacha
Anjatidwa Kamba Kogulitsa Feteleza Wotsika Mtengo Kwa Mavenda,"Mkulu  woyang’anira ADMARC ya Malomo m’boma la Ntchisi ali manja mwa apolisi kamba komuganizira kuti amagulitsa feteleza wotsika mtengo kwa anthu ochita malonda (mavenda). Malinga ndi wofalitsa nkhani za apolisi m’boma la Ntchisi Sergeant Yohane Tasowana, izi zachitika potsatira chipikisheni chomwe apolisi m’chigawo cha pakati kum’mawa anachita, atamva mphekesera zoti mavenda  ambiri ndi omwe akugula feteleza wotsika mtengo m’misika yambiri m’bomalo. Apolisi anayenda m’misika yosiyanasiyana yomwe alimi akuguliramo zipangizo  zotsika mtengo Affordable Input Program (AIP). Potsatira chipikisheni-chi mavenda 28 amangidwa  kamba kopezeka ndi ziphaso za unzika zokwana 53 za anthu ena zokwana. Kumangidwa kwa ochita malondawa ndi komwe kwathandizira kuti mkulu woyang’anira ADMARC ya Malomo a Hastings Mthiko amangidwe. Kumangidwa kwa a Mthiko omwe ndi a zaka 48 zakubadwa, kwafikitsa chiwerengero cha anthu omangidwa  pa nkhaniyi kufika pa 29. A Hastings Mthiko amachokera m’mudzi mwa Mbuyedziko mfumu yaikulu Kalumo m’boma la Ntchisi. Iwo akawonekera ku khothi posachedwapa komwe akayankhe mlanduwu.",https://www.radiomaria.mw/anjatidwa-kamba-kogulitsa-feteleza-wotsika-mtengo-kwa-mavenda/,"January 10, 2022",Izahaki Mwacha
Bambo Wina Wanjatidwa Pomuganizira Kuti Wapha Munthu,"Bambo wina wa zaka 28  ali m’manja mwa apolisi kaamba komuganizira kuti akukhudzidwa ndi imfa ya a Hezekiah Phiri omwe anaphedwa pa 27 December chaka chatha m’boma la Kasungu. Malinga ndi wofalitsa nkhani za apolisi m’bomalo Sub Inspector Joseph Kachikho, mkuluyu Denis Theu wamangidwa potsatira kafukufuku wa apolisi yemwe akuwonetsa kuti oganiziridwawa anachitadi za upanduzi. Denis Theu amachokera m’mudzi mwa Mphongwe, mfumu yaikulu Lukwa m’boma la Kasungu. Iye akuyembekezeka kukawonekera ku khothi komwe akayankhe mlandu wakupha.",https://www.radiomaria.mw/bambo-wina-wanjatidwa-pomuganizira-kuti-wapha-munthu/,"January 10, 2022",Izahaki Mwacha
Papa Wati Mapemphero Amathandiza Kutsekula Mitima ya Akhristu,"Mtsogoleri wa Mpingo wa Katolika pa dziko lonse Papa Francisco wati mapemphero amathandiza kutsekula mitima ya akhristu ndi kuthandiza kuti akhale pa ubale weniweni ndi Mulungu. Papa wanena izi kwa anthu omwe anasonkhana pa bwalo la Saint Peter’s Square ku Vatican komanso polankhula ku dziko lonse kudzera pa wayilesi ya kanema ndi makina a intaneti. Iye anakhazikika pa Uthenga Wabwino omwe unawerengedwa pa tsiku la chaka cha Ubatizo wa Ambuye Yesu omwe ukufotokoza za Ubatizo wa Ambuye Yesu mu mtsinje wa Yorodani ndi Yohane M’batizi. Papa Francisco wati ndi ku mtsinje wa Yorodani kumene ntchito ya Ambuye Yesu yofuna kupulumutsa mtundu wa anthu idayambira. Iye wati kudzera mu Ubatizo mu mtsinje wa Yorodani, Ambuye Yesu adaonetsa kudzichepetsa kwao komanso kufunitsitsa kwao kukhala pafupi ndi anthu omwe adafuna kuwapulumutsa. Papa Francisco watsindika za kufunika komapemphera nthawi zonse monga Uthenga Wabwino ukufotokozera kuti polandira Ubatizo Ambuye Yesu anali kupemphera. Iye wati monga Yesu Khristu adali pa ubale weniweni ndi Atate ake kudzera m’mapemphero akhristu akuyenera kuchita chimodzimodzi pokhala anthu okonda kupemphera pafupifupi. Papa Francisco wamaliza ndi kukumbutsa akhristu za kufunika komakumbukira tsiku la Ubatizo ponena kuti limeneli ndi tsiku lalikulu m’moyo wa mkhristu aliyense.",https://www.radiomaria.mw/papa-wati-mapemphero-amathandiza-kutsekula-mitima-ya-akhristu/,"January 10, 2022",Izahaki Mwacha
Bungwe la Achinyamata Likufuna Msukwa Atule Pansi Udindo,"Bungwe lina la achinyamata lotchedwa Mzuzu Youth Anti-Corruption Movement lati likufuna kuti nduna yowona za malo mdziko muno a Kezzie Msukwa atule pansi udindo wawo kaamba ka nkhani yomwe akuganiziridwa kuti akukhudzidwa ndi nkhani za katangale zokhudza malo mu mzinda wa Lilongwe komanso ku Salima. Wapampando wa bungweli Mathews Kajani wanena izi poyankhula ndi Radio Maria Malawi potsatira chikalata chomwe bungweli latulutsa pa nkhaniyi. Akuganiziridwa kuti akukhudzidwa ndi katangale pa nkhani za malo – Msukwa Iwo ati potengera udindo omwe a Msukwa ali nawo, nkhaniyi ikupereka chithunzithunzi choyipa cha akuluakulu a boma omwe amayenera kukhala patsogolo pa ntchito yolimbana ndi katangale mdziko muno. “Ndife okhudzidwa kwambiri ndi nkhani imeneyi ndipo tikufuna kuti a Msukwa mwa ulemu wawo atule okha pansi udindo kapena mtsogoleri wa dziko lino awachotse pa udindowu monga anachitira ndi nduna zina zija chifukwa zomwe a Msukwa achitazi ndi zopereka chithunzithunzi choyipa cha boma la Tonse Alliance lomwe linalonjeza kudzathana ndi katangale mdziko muno,” anatero a Kajani. Padakalipano a Msukwa komanso mtsogoleri wa dziko lino sanayankhepo kanthu pa nkhaniyi. Koma poyankhulapo m’modzi mwa akatswiri pa nkhani za ndale a Enerst Thindwa ati zomwe zikuchitikazi zikusonyeza kuti boma lilibe chidwi pa ntchito yothetsa katangale mdziko muno. “Ndi zodabwitsa kuti a Msukwa sakuchotsedwa udindo chifukwa chani pomwe nduna zina m’mbuyomu zinachotsedwapo. Kuyimitsa munthu pa ntchito sizitanthauza kuti ndi olakwa koma kupereka mpata kuti kafukufuku achitike,” anatero a Thindwa. Mwapadera iwo adzudzula khalidwe la anthu a ndale mdziko muno omwe samafuna kutula pansi udindo pawokha koma kudikira kuti achotsedwe.",https://www.radiomaria.mw/bungwe-la-achinyamata-likufuna-msukwa-atule-pansi-udindo/,"January 7, 2022",Izahaki Mwacha
Papa Wauza AKhristu Alalike Mthenga wa Chipulumutso Kudzera M’moyo Wawo,"Mtsogoleri wa mpingo wa katolika pa dziko lonse Papa Francisco walimbikitsa akhristu kuti adzilalika za uthenga wa chipulumutso wa Yesu Khristu kudzera m’moyo wawo wa tsiku ndi tsiku. Malinga ndi malipoti a Vatican Radio, Papa wayankhula izi mu uthenga wake wa chaka chino wa chibalalitso cha Mpingo. Chaka chino mpingo wa katolika pa dziko lonse udzachita chaka cha chibalalitso cha Mpingo pa 23 October. Mwezi wa October ndi mwezi wa chibalalitso cha Mpingo pomwe akhristu a Mpingowu amasinkhasinkha za udindo womwe ali nao wothandiza kufalitsa uthenga wa chipulumutso kudzera mu njira zosiyanasiyana. “Mudzakhala mboni zanga, You shall be my witnesses” ndi mutu wa uthenga wa Papa Francisco wa chibalalitso cha Mpingo wa chaka chino. Mu uthengawu, Papa Francisco akusinkhasinkha za mitu itatu yofunikira kwambiri kwa akhristu. Mutu woyamba ndi woti mkhristu aliyense wobatizidwa akuyitanidwa kuti achitire umboni uthenga wa chipulumutso wa Yesu Khristu. Iye wati monga Yesu Khristu adaliri mboni ya Atate ake pansi pano, mkhristu aliyense payekhapayekha akuyitanidwa kukhala mboni ya Yesu Khristu komanso kulalika za Yesu Khristu molumikizana ndi akhristu ena m’malo mwa Mpingo wonse. Mutu wachiwiri ndi woti akhristu ali ndi udindo wolalika uthenga wa chipulumutso mpaka kumalekezero a dziko la pansi kuti anthu amene sadamulandirebe Yesu Khristu atero. Mfundo yachitatu ndi yomaliza ndi yokhudza kulandira Mzimu Woyera. Papa Francisco wafotokoza kuti ndi Mzimu Woyera yemwe adathandiza kuchotsa mantha omwe Apostoli oyamba aja adali nawo. Iye wati pogwira ntchito yolalika uthenga wa chipulumutso akhristu akuyenera kuwunikiridwa ndi Mzimu Woyera komanso kulimbitsidwa ndi mapemphero. Papa Francisco sadayiwale kukumbutsa a Katolika za zikondwerero zikuluzikulu zomwe zichitike chaka chino. Poyamba kuti papita zaka 400 chikhazikitsireni bungwe lothandiza kufalitsa uthenga wa chipulumutso, Sacred Congregation for the Propagation of the Faith lomwe likudziwika bwino masiku ano kuti Congregation for the Evangelization of Peoples. Chikondwerero china ndi cha zaka 200 za bungwe lothandiza kufalitsa uthenga wa chipulumutso lodziwika kuti Society for the Propagation of the Faith lomwe adayambitsa ndi mayi wina wa ku France Pauline Jaricot amenenso Mpingo umukhazikitse kukhala wodala chaka chino.",https://www.radiomaria.mw/papa-wauza-akhristu-alalike-mthenga-wa-chipulumutso-kudzera-mmoyo-wawo/,"January 7, 2022",Izahaki Mwacha
Akuba Aba Katundu wa 800 Sauzande Kwacha ku Seminale ya St. Peters,"Anthu omwe sakudziwika, athyola ndi kuba katundu osiyanasiyana ku sukulu yaikulu yosulira ansembe ya St. Peters mu dayosizi ya Zomba. Malinga ndi mkulu wa seminaleyi bambo Anthony Kadyampakeni, akubawa omwe ananyamula zikwanje, anafika pa sukuluyi usiku wa lachinayi ndipo analipo oposa makumi awiri (20). Bambo Kadyampakeni: Anamanga ndi kuvulaza alonda Iwo ati akubawa anathyola ofesi ya mkulu wa seminaleyo komanso ya mlembi wa seminaleyo ndipo anakwanitsa kulowa m’galimoto ya wansembe wina yemwe amatumikira pa sukuluyo ndi kubamo zinthu zosiyanasiyana. “Akubawa anakwanitsa kumanga ndi kuvulaza alonda kenaka anapita ndi kuthyola ofesi ya a secretary ndi kuba computer komanso laptop ndipo kenaka analowanso mu ofesi yanga ndi kuba laptop. Anakwanitsanso kulowa m’galimoto ya bambo Bonongwe omwe amatumikiranso pompano ndi kuba zinthu zina ndi zina. Katundu yemwe atibera akukwana ndalama zoposa K800,000,” anatero bambo Kadyampakeni. Iwo anapitiriza kunena kuti anayitana apolisi koma m’mene amafika anapeza akubawa atathawira ku malo komwe kumakhala asistere a chipani cha Atumiki a Maria Virgo Wodala. Apolisiwa atathamangira kumeneko, akubawa akuti anathawa ndipo sanabe kanthu. Iwo ati apolisi awatsimikizira kuti ayesetsa kufufuza ndi kugwira anthu amene achita za upanduzi.",https://www.radiomaria.mw/akuba-aba-katundu-wa-800-sauzande-kwacha-ku-seminale-ya-st-peters/,"January 7, 2022",Izahaki Mwacha
Papa Apereka Mafuno Abwino a Khilisimasi ku Mipingo Ina,"Papa Francisco watumiza uthenga wa mafuno abwino a Christmas kwa akhristu a mpingo wa katolika wa ku m’mawa ndi mpingo wa Orthodox, omwe akuchita chikondwerero cha Christmas lero. Malinga ndi malipoti a Vatican Radio, Papa wafunira mafuno abwino a mtendere komanso chimwemwe pomwe mipingoyi ikuchita chikondwererochi. Mipingoyi ikuchita chikondwerero cha Christmas lero pa 7 January. Akhristu a mpingo wa Orthodox kuchita chikondwelero chawo Pamene mipingo yambiri ya chikhristu imachita chikondwerero cha Christmas pa 25 December, akhristu a Mpingo wa Katolika wa ku m’mawa, Eastern Rite Catholics ndi Mpingo wa Orthodox akuchita chikondwerero cha Christmas lero pa 7 January. Pa chifukwa ichi Papa Francisco watumiza uthenga wa mafuno abwino a mtendere komanso chimwemwe ku mipingoyi pamene ikuchita chikondwererochi. “Landirani mafuno abwino a mtendere ochokera kwa ine. Ambuye Yesu wobadwa mwa Amayi Maria awunikire ma banja onse komanso magulu osiyanasiyana. Ndikukufunirani zabwino zonse,” watero Papa Francisco mu uthengawu. Mpingo wa Katolika wa ku m’mawa komanso Mpingo wa Orthodox ukuchita chikondwerero cha Christmas lero pogwiritsa ntchito kalendala ya Julian yomwe inapangidwa ndi Julius Caesar m’chaka cha 46 B.C Ambuye Yesu asanabadwe.",https://www.radiomaria.mw/papa-apereka-mafuno-abwino-a-khilisimasi-ku-mipingo-ina/,"January 7, 2022",Izahaki Mwacha
Mzika yaku Rwanda Ipereka Chindapusa Kaamba Kozembetsa Makala,"Bwalo la milandu la First Grade Magistrate m’boma la Dowa lalamula mzika ina ya mdziko la Rwanda kuti ipereke chindapusa cha ndalama zokwana 400 sauzande kwacha itapezeka yolakwa pa mlandu wozembetsa matumba a makala okwana 18. Bwaloli linamva kuchokera kwa woyimira boma pa mlanduwu Christopher Daluni kuti mkuluyu Masunzo Venus anamangidwa pa 30 December chaka chatha pa sukulu ya pulaimale ya Mponda m’bomalo.  Iye anati mkuluyu anatenga matumbawa pa galimoto ina ya mtundu wa Mazda Bongo nambala yake CZ 4963. Atawonekera ku bwaloli mkuluyu anawuvomera mlanduwu omwe ndi wopezeka ndi zinthu za mu nkhalango komanso kuzembetsa zinthu za mu nkhalango opanda chilorezo. Popereka chigamulo chake oweruza milandu Amran Phiri analamula mkuluyu kuti apereke chindapusa cha ndalama zokwana 200 sauzande pa mlandu uliwonse, kulephera apo akakhale ku ndende kwa miyezi makumi awiri. Padakalipano makalawo atengedwa ndi boma ndipo galimotoyo ibwezedwa kwa eni ake pambuyo popereka chindapusachi. Masunzo Venus amachokera ku Chigali mdziko la Rwanda koma amakhala ku malo osungira anthu othawa kwawo a Dzaleka m’boma la Dowa.",https://www.radiomaria.mw/mzika-yaku-rwanda-ipereka-chindapusa-kaamba-kozembetsa-makala/,"January 6, 2022",Izahaki Mwacha
Papa Alimbikitsa za Kufunika Kosamalira Anthu Odwala,"11 February ndi chaka cha Amayi Maria a ku Lourdes ndipo pa tsiku lomweli Mpingo wa Katolika pa dziko lonse udzakhala ukuganizira mwa njira ya padera odwala onse. Likulu la Mpingo wa Katolika pa dziko lonse, latulutsa uthenga wa Papa Francisco wa pa tsiku loganizira anthu odwala. Papa pa umodzi mwa maulendo ake oyendera anthu odwala “Mukhale a chifundo monga atate anu a kumwamba ali a chifundo” ndi mutu wa uthenga wa Papa Francisco wa pa tsiku loganizira anthu odwala chaka chino. Mu uthengawu, iye watsindika za kufunika kolimbikitsa ndi kupititsa patsogolo ntchito yosamalira anthu odwala komanso za kufunika kolimbikitsa anthu omwe amasamalira anthu odwala. Papa Francisco wafotokoza kuti akuzindikira kuti pali anthu ambiri omwe sakutha kufikira chithandizo cha mankhwala a ku chipatala komanso ambiri sakufikiridwa ndi anthu owalimbikitsa m’moyo wawo wa uzimu pamene akudwala. Pamenepa iye wati ntchito yosamalira anthu odwala ndi yofunika kwambiri kaamba koti angakhale Ambuye Yesu amene ali pansi pano adawafikira anthu odwala ankhaninkhani ndi kuwachiza komanso kuwalimbitsa m’moyo wao wa uzimu. Papa Francisco wayamikira onse ogwira ntchito za chipatala komanso anthu ndi magulu osiyanasiyana omwe akukangalika kugwira ntchito yothandiza anthu odwala. Chaka chino zochitikachitika za pa tsiku loganizira anthu odwala zidzachitikira mu tchalitchi chachikulu cha Saint Peter’s Basilica ku Vatican. Papa Yohane Paulo wachiwiri Woyera ndi yemwe adakhazikitsa tsiku loganizira anthu odwala pa dziko lonse m’chaka cha 1992.",https://www.radiomaria.mw/papa-alimbikitsa-za-kufunika-kosamalira-anthu-odwala/,"January 6, 2022",Izahaki Mwacha
Makhansala Atseka Ofesi Za Khonsolo ku Mangochi,"Makhansala ena atseka ofesi za akuluakulu a khonsolo ya municipal ya Mangochi ati pofuna kukakamiza boma kuti lichititse chisankho cha Mayor wa khonsoloyo. Ofesizi ndi za mkulu wa khonsoloyo, yemwe akugwirizira udindo wa Mayor wa khonsoloyo komanso mkulu owona zachuma ku khonsoloyo. M’modzi mwa makhansalawa a Wellington Mangulenje awuza Radio Maria Malawi kuti makhansala omwe ali pansi pa municipality ya Mangochi ndi okwiya kaamba koti boma lapereka chiganizo choti wapampando wa khonsoloyo apitirize kukhala pa udindowu ngakhale kuti khonsoloyo inasintha kuchoka pa tawuni ndi kufika pa municipality. Nkhoma: Alipowa akuyenera atsirize kaye teremu yawo Iwo ati ndi odabwa kuti chisankho cha mayor wa khonsoloyo chimayenera kuchitika pamodzi ndi zisankho za ma mayor a mizinda ina mdziko muno koma sizinachitike. “Malamulo amati munthu akuyenera kukhala Mayor pokhapokha ngati wasankhidwa ndi makhansala anzake osati kungosankhidwa ndi munthu wina wapadera ayi. Ife titsekula maofesi amenewa pokhapokha akuluakulu a boma akatiyankha zomveka pa nkhani imeneyi chifukwa chomwe tikufuna ife ndi chisankho bas kuti tikhale ndi Mayor wosankhidwa movomerezeka ndi malamulo a dziko lino,” anatero a Mangulenje. Komabe iwo anapitiriza ponena kuti amene ali pa udindowu padakalipano nawonso ali ndi ufulu wopikisana nawo pa chisankhochi. “Anthu amvetsetse. Sikuti mmene tikuti tikufuna chisankho ndiye kuti amene alipowa asayime nawo ayi. Nawonso ali ndi ufulu wopikisana nawo,” anatero a Mangulenje. Koma poyankhulapo, mkulu wa khonsolo ya municipal ya Mangochi a Abubakar Nkhoma ati malinga ndi chikonzero cha ku unduna owona za maboma aang’ono, chisankho cha mayor chidzachitika kumapeto kwa chaka cha 2022 pomwe anthu omwe ali m’maudindo padakalipano teremu yawo ya zaka ziwiri ndi theka idzafike kumapeto. “Ife unduna unatiuza kuti amene alipowa apitirize kufikira pomwe atatsirizire zaka zawo ziwiri ndi theka kuchokera pomwe anasankhidwa ndipo pamenepa ndi pomwe tisakumvana ndi makhansala enawa,” anatero a Nkhoma. Pamenepa a Nkhoma ati kutseka kwa ofesi zawo kwakhudza kwambiri ntchito za khonsoloyi pa katoleredwe ka ndalama komanso zinthu zina. Komabe iwo ati akhala akuchita zokambirana ndi makhansala okwiyawa ndi cholinga choti kusamvanaku kuthe ndi kutsekulanso maofesiwa kuti ayambirenso kugwira ntchito.",https://www.radiomaria.mw/makhansala-atseka-ofesi-za-khonsolo-ku-mangochi/,"January 5, 2022",Izahaki Mwacha
Makolo Awonetse Chikondi Kwa Ana Awo -Papa,"Mtsogoleri wa Mpingo wa Katolika pa dziko lonse Papa Francisco wati ndi khumbo lake kuti ana awonetseredwe chikondi ndi makolo awo. Malinga ndi malipoti a Vatican Radio Papa Francisco wanena izi lero poyankhula kwa anthu omwe anasonkhana mu Hall ya Papa Paulo wa 6 komanso polankhula ku dziko lonse kudzera pa wayilesi ya kanema ndi makina a intaneti. Iye wafotokoza kuti udindo wa ukulu wa makolo ndiye kupereka chisamaliro kwa ana awo. Papa wati makolo amene samadziwa za udindo omwe ali nawo pa ana awo ndi osakwanira kutchulidwa makolo. Pamwambowu, iye walimbikitsa mabanja omwe ali ndi kuthekera kolera ana ena osowa chisamaliro  pambali pa ana awo kudzera mu njira ya adoption kuti atero mosakaika. Papa Francisco wadzudzula m’chitidwe wa anthu ena oyika mtima wawo kwambiri pa ziweto monga agalu ndi a mphaka m’malo mobereka ana ndi kumawasamalira kapena kupereka chisamaliro kwa ana osowa chisamaliro. Iye watsiriza ndi kuyikiza ana a masiye onse m’mapemphero kuti atetezedwe kudzera mu uneneri wa Yosefe Woyera ndipo wati kudzera mu uneneri wa woyera-yu, makolo onse omwe akufuna kukhala ndi ana alandire mphatso ya ana m’mabanja awo.",https://www.radiomaria.mw/makolo-awonetse-chikondi-kwa-ana-awo-papa/,"January 5, 2022",Izahaki Mwacha
Papa Wauza Akhristu Apemphelere Anthu Ovutika Kaamba ka Chikhulupiliro Chawo,"Mtsogoleri wa Mpingo wa Katolika pa dziko lonse Papa Francisco wapempha mapemphero opemphelera anthu omwe akuzunzika kaamba ka chikhulupiriro chawo molingana ndi chipembedzo chawo. Malinga ndi malipoti a Vatican Radio, Papa wapereka pempholi posinkhasinkha za cholinga cha mapemphero ake mwezi uno wa January. Iye wati pozindikira za ufulu omwe anthu ali nawo pa nkhani ya zipembedzo, ndi kofunika kuthetsa mavuto osiyanasiyana komanso nkhanza zomwe anthu akuchitiridwa kaamba ka chikhulupiriro chawo molingana ndi chipembedzo chawo. “Tingalole bwanji kuti mmasiku a makono ano anthu azizunzidwa kaamba ka chikhulupiriro chao,” wafunsa motero Papa Francisco. Iye wati ndi chinthu chosamveka kuzunza anthu kaamba ka chikhulupiliro chawo komanso wati kutero ndi chizindikiro cha kusowa kwa umunthu Malinga ndi malipoti, anthu oposa 646 million akukhala m’maiko momwe anthu alibe ufulu wopembedza m’mene amafunira.",https://www.radiomaria.mw/papa-wauza-akhristu-apemphelere-anthu-ovutika-kaamba-ka-chikhulupiliro-chawo/,"January 5, 2022",Izahaki Mwacha
Maranatha Yalonjeza Mphotho Kwa ophunzira Ochita bwino pa Mayeso a JCE,"Potsatira kuchita bwino pa mayeso a chaka chino a ophunzira a fomu 2 omwe unduna wa maphunziro ndi bungwe Malawi National Examinations Board (MANEB) atulutsa, mkulu oyendetsa sukulu ya Maranatha, Enerst Kaonga walonjeza kuti achita mwambo wapadera wothokoza ophunzira onse omwe akhonza kuposa anzawo msukuluzi, ndi ndalama zankhaninkhani. Poyankhula ndi olemba nkhani mu mzinda wa Blantyre, iye anati ndi okondwa ndi zotsatira za mayesowa zomwe sukulu yake ya asungwana yakhonzetsa ophunzira onse 97 omwe analemba mayesowa mdipo mtsikana m’modzi Esther Chavula wakhonza moposa onse popeza grade A pa phunziro lililonse. Iye wati msungwanayu akuyembekezeka kulandira ndalama zokwana 500 sauzande kwacha ngati njira imodzi yolimbikitsa ophunzira kuchita bwino pa mayeso a boma. “Ndili ndi chimwemwe kwambiri maka potengera kuti wakhonza bwino ndi mtsikana Esther zomwe ndi zolimbikitsa ku maphunziro atsikana komanso kukhala mwana wathu wa Maranatha. Komanso sindikutanthauza kuti alandire mphotho ndi Esther yekha ayi, anzake enanso omwe achita bwino alandira mphatso msukulu zathu za anyamata ndi asungwana ana achita bwino kwambiri pa mayesowa poyerekeza ndi mmene mayesowa anavutira,” anatero a Kaonga. Iye wati phwandoli likuyenera kuchitika akatsegulira sukulu mwezi wa January ndi cholinga choti ophunzira a kalasi zina adzachitire umboni za kufunika kolimbikira maphunziro. “Ndikuthokoza kwambiri unduna wa za maphunziro ndinso bungwe la MANEB kaamba koyendetsa bwino mayeso komanso kuonetsetsa kuti nkhani za chinyengo polemba mayeso zatha. Izi zikupereka chikhulupiriro kaamba koti aphunzitsi ndinso ophunzira eni ake akulimbikira pa ntchito yawo yophunzitsa bwino, kumaliza silabasi mwachangu komanso ophunzira eni ake kuwerenga mwakathithi,” anayamikira motero a Kaonga. Malingana ndi bungwe la MANEB, ophunzira aakazi okwana 63, 513 atsikana omwe analemba mayeso a JCE, omwe akhonza mayeso ndi 45,346 chomwe ndi chiwerengero chochuluka kwambiri. Pamene anyamata 66, 415 omwe analemba mayeso 53, 407 apambana mayesowa kuyimirira 80 percent.",https://www.radiomaria.mw/maranatha-yalonjeza-mphotho-kwa-ophunzira-ochita-bwino-pa-mayeso-a-jce/,"December 21, 2021",Izahaki Mwacha
Papa Wati Ndi Wokhudzidwa Ndi Ngozi ya Gas Mdziko la Italy,"Mtsogoleri wa Mpingo wa Katolika pa dziko lonse Papa Francisco wati ndi wokhudzidwa ndi ngozi ya kuphulika kwa gas pa malo ena ku Sicily m’dziko la Italy. Malinga ndi malipoti a Vatican Radio Papa Francisco walankhula izi mu uthenga wake omwe watumizira anthu a ku deralo. Nyumba komanso katundu zawonongeka pa ngoziyi Mu uthengawu, Papa Francisco wapempha Archbishop Alessandro Damiano wa Archdiocese ya Agrigento komwe kukupezeka malo angoziwa kuti amuperekere uthenga wake wopepesa komanso wosonyeza kukhudzidwa kwake kaamba ka ngoziyi ndipo watsimikizira anthu ku deralo kuti ali nao pafupi. Papa Francisco wapepesa ma banja onse omwe abale awo afa ndipo wathokoza onse omwe akuyetsetsa kuthandiza anthu opysinjika mu njira zosiyanasiyana. Ngoziyi yomwe yachitika loweruka lapitali yaphetsa anthu asanu ndi awiri komanso kuwononga nyumba zomwe zachititsa kuti anthu pafupifupi 100 asowe malo okhala. Padakali pano ntchito yothandiza onse omwe akhudzidwa ndi ngoziyi ili mkati.",https://www.radiomaria.mw/papa-wati-ndi-wokhudzidwa-ndi-ngozi-ya-gas-mdziko-la-italy/,"December 15, 2021",Izahaki Mwacha
YONECO Yapempha Boma Lichotse Ndale pa Ngongole za NEEF,"Bungwe la Youth Net and Counselling (YONECO) lapempha boma kuti lichotse ndale pamwayi wa ngongole zomwe boma limapereka kudzera ku bungwe la National Economic Empowerment Fund (NEEF). Mkulu wa bungweli a Mcbain Mkandawire ndi omwe anena izi lachitatu pamene gulu la aphungu akunyumba ya malamulo lachizimayi, linakayendera ndi kuona mmene bungweli likugwilira ntchito zake. Mkandawire: Ndale zichoke pa ngongole zimenezi Iwo ati nkhani za ngongole zomwe zimayenera kuti zidzipindulira achinyamata, zalowa ndale kwambiri zomwe zikudzetsa mavuto akulu pofuna kuthandiza achinyamata. “Ndale zichoke mu ngongole zimenezi. Ayendetse anthu oyima pawokha chifukwa nkhani ya ngongole ndi yabwino koma mmene zikukhalira sizikuyenda bwino,” anatero a Mkandawire. Poyankhulapo sipikala wa nyumba ya malamulo mayi Catherine Gotani Hara ati amva za dandauloli ndipo akayipereka nkhaniyi ku nyumba ya malamulo. “Ife ngati komiti ya aphungu achizimayi timapereka malipoti ammene tagwilira ntchito zathu ndiye zimenezi tikayika mu lipoti lathulo,” anatero mayi Hara.",https://www.radiomaria.mw/yoneco-yapempha-boma-lichotse-ndale-pa-ngongole-za-neef/,"December 15, 2021",Izahaki Mwacha
Anthu Akumwa Madzi Oyipa M’boma la Zomba,"Anthu omwe amalandira madzi a bungwe la Southern Region Water Board adandaula kamba kolandira madzi osakhala bwino kwa masiku anayi tsopano. Anthu osiyanasiyana m’boma la Zomba ati vutoli likupereka nkhawa kuti litha kubweretsa mavuto pa umoyo wawo. Makwangwala: Vutoli litha posachedwapa “Tikumwa madzi owoneka ngati mkodzo wa ng’ombe. Madzi owoneka ngati matope komanso okhala ndi mchenga m’menemo zomwe zikutipatsa chikayiko kuti mwina ndi zowopsa ku miyoyo yathu,” anatero m’modzi mwa anthuwo. Poyankhapo za vutoli wofalitsa nkhani ku bungweli a Rita Makwangwala ati madzi omwe anthuwa akulandira alibe vuto lililonse pa moyo wa munthu ndipo walonjeza kuti vutoli litha posachedwa. “Talandiradi madandaulo ochuluka pa nkhaniyi koma vutoli labwera chifukwa komwe timatenga madzi ku dam la mulunguzi tasintha pa intake. Dam lija laphwera chifukwa cha kudula kwambiri mitengo zomwe zatipangitsa kuti tisinthe potulutsira madziwa. ZImenezi zachititsa kuti madziwa adziwoneka chonchi koma ndi abwinobwino si oyipa ayi. Vuto limeneli tikulikonza ndipo litha posachedwapa,” anatero mayi Makwangwala.",https://www.radiomaria.mw/anthu-akumwa-madzi-oyipa-mboma-la-zomba/,"December 15, 2021",Izahaki Mwacha
Immigration Yagwira Mzika Zinayi za Mdziko la DRC,"Nthambi yowona zolowa ndi kutuluka ya Immigration and Citizenship Services yagwira mzika zinayi za mdziko la Congo komanso ziwiri za dziko lino powaganizira kuti aphwanya malamulo a nthambiyi. Wofalitsa nkhani ku nthambiyi mchigawo chakumpoto Sergeant Francis Chitambuli wauza Radio Maria Malawi kuti mzika ziwiri za dziko lino-zo azimanga poziganizira kuti ndi zomwe zinathandizira mzika za mdziko la Congo kulowa mdziko muno. Iwo ati anthuwa awagwira dzulo ndipo alandanso minibus yomwe inanyamula anthuwa yomwe imachokera m’boma la Karonga kupita ku Mzuzu. “Anthu amenewa anasankha kulowa mdziko muno opanda zikalata zowayenereza ngakhale zimenezi zili m’malamulo a dziko lino ndipo ndi chifukwa chake tawamanga,” atero a Chitambuli. Iwo ati anthu awiri omwe agwidwawo akayankha mlandu wothandizira mzika za m’mayiko ena kulowa mdziko muno opanda chilorezo.",https://www.radiomaria.mw/immigration-yagwira-mzika-zinayi-za-mdziko-la-drc/,"December 15, 2021",Izahaki Mwacha
NRAM Yakhumudwa ndi Kuchepa kwa Oyimbira Mpira ku AFCON,"Bungwe la anthu oyimbira mpira wa miyendo mdziko muno la National Referees Association of Malawi (NRAM) lati ndi lokhuzidwa ndi kusiyidwa kwa oyimbira ena omwe amayenera kukatenga nawo mbali ku mpikisano wa AFCON chaka cha mawa mdziko la Cameroon. Kalichero: Si kuti alibe zowayenereza Mlembi wa bungweli a Chris Kalichero ati anthu oyimbira mpira ambiri dziko muno akhala akuyimbira m’mipikisano yosiyanasiyana ndipo ndi zodabwitsa kuti asiyidwa pa mndandandawu. Oyimbira mpira asanu komanso othandizira kuyimbira khumi, ndi omwe asiyidwa kuti asakatenge nawo mbali ku mpikisanowu chaka chamawa. Komabe a Kalichero ati kusiyidwa kwa anthuwa sikukuthanthauza kuti alibe zowayenereza kukayimbira mpira ku mpikisanowu. “Ndife okhumudwa inde koma si kuti anthuwa alibe zowayenereza. Zangochitika kuti mwina tsoka lawagwera,” atero a Kalichero.",https://www.radiomaria.mw/nram-yakhumudwa-ndi-kuchepa-kwa-oyimbira-mpira-ku-afcon/,"December 15, 2021",Izahaki Mwacha
Malungo Akuphabe Anthu Ochuluka,"Unduna wa zaumoyo wati nthenda ya malungo ikupitilira kupereka chiwopsezo ku miyoyo ya anthu mdziko muno. Wachiwiri kwa mkulu woyendetsa ntchito mu undunawu yemwenso ndi mkulu woyang’anira ntchito yolimbana ndi matenda a malungo mdziko muno, Dr. Micheal Kayange ndi omwe anena izi lero mu mzinda wa Mzuzu, potsekulira ntchito yopereka maneti odzitetezera ku udzudzu woyambitsa nthenda ya Malungo m’maboma a mchigawo chakumpoto. Dr. Kayange: Anthu ochuluka akupitilirabe kumwalira ndi malungo Iwo ati anthu oposa 6 million ndi omwe akumapezeka ndi nthendayi pamene anthu 2,300 ndi omwe akumwalira ndi nthendayi chaka chilichonse. “Anthu ochuluka akupitilirabe kumwalira ndi malungo ndipo ife ngati unduna tayika chidwi chathu pa nthendayi kuti itheretu mdziko muno,” anatero Dr. Kayange. Pamenepa a Kayange ati manetiwa aperekedwa kwa anthu akumidzi kaamba koti ndi omwe amakhudzidwa kwambiri ndi nthendayi. “Tawonanso kuti anthu ambiri akutawuni amapezako ti ndalama mosavuta kusiyana ndi anthu akumudzi omwe kupeza kwawo ndi kovuta choncho anthu akumudzi ndi omwe apindule kaye ndi ndondomeko imeneyi yogawa maneti,” anatero Dr. Kayange. Malinag ndi Dr. Kayange undunawu unapereka kale manetuwa m’maboma a mchigawo chakumwera ndi pakati ndipo tsopano atsiriza ndi maboma omwe akupezeka mchigawo chakumpoto.",https://www.radiomaria.mw/malungo-akupitilira-kupha-anthu-ochuluka/,"December 13, 2021",Izahaki Mwacha
Mankhwala Akupitilira Kusowa Mzipatala,"Vuto la kusowa kwa mankhwala mzipatala za boma mdziko muno likupitilirabe pomwe odwala akuwuzidwa kuti adzikagula ku sitolo zomwe si za boma. Chikumbe: Ndi kovuta kutchula tsiku limene vutoli litathe M’neneri mu unduna wa zaumoyo a Adrian Chikumbe atsimikiza za vutoli ndipo ati sanganene za tsiku lomwe vuto lilingathe. Iwo ati izi zili chomwechi kaamba koti mankhwala akukwera mtengo ndipo pali mavuto ambiri omwe bomali kukumana nawo. “Ndi kovuta kutchula kuti vuto limeneli litha liti chifukwa pali zifukwa zochulukirapo zomwe zikubweretsa vuto limeneli. Mwachitsanzo ife mankhwala timawoda ku India ndiye paja kumeneko pakatipa kunavuta mliri wa COVID-19 ndiye ma factory ambiri anatsekedwa ndipo panopa angoyambiranso kumene,” anatero a Chikumbe. Iwo akambanso za vuto la kuchepa kwa ndalama ku nthambi yomwe imagula mankhwala mdziko muno ya Central Medical Stores ngati chinthu china chomwe chikudzetsa vuto la kusowa kwa mankhwala mzipatala za mdziko muno.",https://www.radiomaria.mw/mankhwala-akupitilira-kusowa-mzipatala/,"December 13, 2021",Izahaki Mwacha
Papa Wati Mavuto a Mdziko la Ukraine Angathe Pochita Zokambirana,"Mtsogoleri wa Mpingo wa Katolika pa dziko lonse Papa Francisco wati mavuto a za ndale m’dziko la Ukraine angathe pochita zokambirana osati nkhondo. Malinga ndi malipoti a Vatican Radio, Papa walankhula izi lamulungu ku likulu la Mpingo ku Vatican polankhula laMulungu kwa anthu omwe anasonkhana pa bwalo la Saint Peter’s Square ku Vatican komanso polankhula ku dziko lonse kudzera pa wayilesi ya kanema ndi makina a intaneti. Iye wati akupemphera kuti kudzera mu nyengo ya Christmas, bata ndi mtendere zifikire anthu a m’dzikolo. Pamenepa Papa Francisco wapempha maiko ndi ma bungwe kuti athandize kuti bata ndi mtendere zibwererenso m’dzikolo. Iye wanenetsa kuti palibe chabwino chomwe chingabwere kudzera mukumenyana. Dziko la Ukraine ladzudzula dziko la Russia kaamba kosonkhanitea ailikali ake ku malire a maiko awiriwa. Nduna za chuma za m’maiko asanu ndi awiri olemera kwambiri pa dziko lapansi achenjeza za mavuto owopsa omwe angadze pakati pa maiko awiriwa ngati nkhondo itabuka. Naye mtsogoleri wa dziko la America Joe Biden wachenjeza mtsogoleri wa dziko la Russia Vladimir Putin kuti asayesere dala kuyambitsa nkhondo ndi dziko la Ukraine.",https://www.radiomaria.mw/papa-wati-mavuto-a-mdziko-la-ukraine-angathe-pochita-zokambirana/,"December 13, 2021",Izahaki Mwacha
Maranatha Yati Ipitiriza Kuthandiza Ophunzira Okhonza Bwino Msukulu Zonse,"Sukulu yoyima payokha ya Maranatha Academy yati yakhutira ndi luso la ophunzira omwe anakathandiza pophunzitsa anzawo m’sukulu zake. Sukuluyi yomwe chaka chino inapereka mphoto kwa ana awiri omwe anakhonza mayeso a fomu 4 ndi ma point asanu ndi imodzi (6) kuchokera ku sukuluyi komanso sukulu ya anyamata ya Likuni, inaperekanso mwayi kwa ophunzirawa ndinso anzawo ena kuti athandize kuphunzitsa anzawo kwa miyezi isanu pamene akhala akulandira ndalama ngati malipiro. Kaonga: Sitili pa mpikisano ndi sukuli iliyonse Malinga ndi mwini sukuluyi Enerst Kaonga, ganizoli labereka zipatso kaamba koti ophunzirawa atha kupeza zosowa zawo pa maphunziro a ukachenjede ngati makina a kompyuta komanso ndalama zoyambira. Iye wati kupatula izi sukulu yake ipitiriza kulimbikitsa ophunzira omwe amachita bwino pa mayeso a boma. “Ife timakhulupilira kuti sitili pa mpikisano ndi sukulu iliyonse koma kulimbikitsa maphunziro apamwamba mdziko muno,” anatero a Kaonga. Ndipo pothilirapo ndemanga pa ntchito yamwe sukuluyi inachita, mphunzitsi wamkulu wa sukulu ya Likuni Boys, Alfred Mphandamkoko anayamikira sukulu ya Maranatha pothandiza ophunzira wawo ndi ndalama zokwana 500 sauzande zomwe akuti zinathandiza kwambiri mnyamatayu. Iwo anati sukulu yawo yomwe ili ndi ana ochita kusankhidwa ndi boma, ena mwa iwo amakhala ochokera ku mabanja osauka ndipo anati ndi kofunika kuti sukulu zoyima pazokha ngati Maranatha zitamalimbikitsa ndi kuthandiza ophunzira ngakhale ochokera msukulu za boma ndi mipingo kaamba koti ali ndi cholinga chimodzi chomwe ndi kupereka maphunziro abwino kwa ana. “Mwachitsanzo ophunzira apasukulu yathu akutha kulimbikitsika pa maphunziro awo kamba ka zomwe anzathu a Maranatha anachita  kupereka mwayi olemba ntchito ophunzirawa pamene akudikira kukapitiriza maphunziro awo a ukachenjede ku sukulu zomwe awasankhira,” anatero a Mphandamkoko.",https://www.radiomaria.mw/maranatha-yati-ipitiriza-kuthandiza-ophunzira-okhonza-bwino-msukulu-zonse/,"December 10, 2021",Izahaki Mwacha
Wapolisi Wafa Galimoto Itamuwomba pa Chipolowe,"Wapolisi yemwe amagwira ntchito ku polisi yaing’ono ya Ngabu ku Chikwawa, wafa pa ngozi ya galimoto. Wofalitsa nkhani za apolisi ku Chikwawa, Sergeant Dickson Matemba watsimikiza kuti malemuwa ndi a Grecian Chipeta a zaka 49, omwe afa pa chipwirikiti, galimoto ina yomwe imabwelera m’mbuyo itawagunda ndi kuwaponda. Wafa pa chipwirikiticho-Chipeta Matemba wati, a Chipeta anali m’modzi mwa apolisi omwe amakhazikitsa bata pa chipwirikiti chomwe chinabuka ku famu ya Gwirawekha Cattle Ranch, kwa Ngabu komwe ogwira ntchito kumeneko amachita ziwonetsero zosagwirizana ndi ndalama zomwe amayenera kulandira akapuma pa ntchito, pension pa chingerezi. Kudzera mu chipwirikitichi, m’modzi mwa madalaivala a kampaniyo anaganiza zothawitsa galimoto kuwopa ochita ziwonetserowa, kuphwanya galimotolo. Woyendetsa galimotoyu a Rahim Issa a zaka 25, omwe kwawo ndi kwa Thobwa kwa mfumu yayikulu Ngabu m’boma la Chikwawa, lomwe ndi la mtundu wa Toyota Land cruiser, nambala yake ndi CK 4141 anayendetsa chobwelera m’mbuyo, apa ndi pomwe anagunda malemuwa ndipo galimotolo linayenda pa thupi lawo. Matemba wati, a Chipeta anathamangira nawo ku chipatala cha boma la Chikwawa komwe anamwalira akulandira thandizo la mankhwala. Ndipo zotsatira za ku chipatala zasonyeza kuti malemuwa afa kaamba kovulalira mkati ndi mabala a m’mutu. A Grecian Chipeta amachokera m’mudzi mwa  Longwekamanga kwa mfumu yayikulu Mbelwa m’boma la Mzimba.",https://www.radiomaria.mw/15853-2/,"December 5, 2021",Izahaki Mwacha
Papa Wati Maiko Atekeseke Pothandiza Anthu Othawa Kwawo,"Mtsogoleri wa Mpingo wa Katolika pa dziko lonse Papa Francisco wati nkhani ya anthu othawa kwawo pa zifukwa zosiyana-siyana ndi yokhudza dziko lonse la pansi. Malinga ndi malipoti a Vatican Radio, Papa walankhula izi lero pa chilumba cha Lesbos m’dziko la Greece pamene amakumana ndi anthu othawa kwawo omwe akupezeka pa chilumbachi. Papa kukumana ndi anthu othawa kwawo pa chilumba cha Lesbos mdziko la Greece Iye watsindika za kufunika koti maiko ayike chidwi pa nkhani zikulu-zikulu zomwe zikupitirira kukhudza maiko osiyana-siyana monga nkhani za anthu othawa kwao pa zifukwa zosiyana-siyana angakhale nkhani ya mliri wa Coronavirus. Papa Francisco wathokoza anthu ndi ma bungwe omwe usana ndi usiku akuyetsetsa kuthandiza anthu osiyana-siyana omwe ali mu mavuto ndi cholinga choti ulemerero wa munthu aliyense ukhale wolemekezedwa. Iye watsiriza ndi kupempha anthu onse kuti azitsanzira Amayi Maria pa kuyendera ndi kufikira ena komanso kubweretsa chimwemwe m’moyo wa ena.",https://www.radiomaria.mw/papa-wati-maiko-atekeseke-pothandiza-anthu-othawa-kwawo/,"December 5, 2021",Izahaki Mwacha
Bungwe la CCJP Layamba Ntchito Zothetsa Nkhanza ku Chikwawa,"Bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) mu dayosizi ya Chikwawa, yayamba ntchito zatsopano zolimbana ndi nkhanza. Mlembi wa bungwe la CCJP mu dayosiziyi, a Lewis Nsiyadungu awuza Radio Maria Malawi kuti bungweli layambitsa ntchitoyi ngati njira imodzi yothana ndi nkhanza zochitira amayi kudzera mu ntchito yomanga ngalande ya ulimi wa nthilira ku chigwa cha mtsinje wa Shire. A Nsiyadungu anayankhula izi lachisanu mdera la mfumu yaikulu Ndakwera m’boma la Chikwawa pa mwambo waukulu woganizira masiku 16 othetsa nkhanza m’bomali. Iwo ati pamene ntchito yomanga ngalande ya ulimi wa nthilira ili m’kati ku chigwa cha mtsinje wa Shire, pali kuthekera koti amayi ambiri azilandira nkhanza zosiyanasiyana m’malo awo a ntchito. Kuwonjezera apo, a Nsiyadungu ati bungwe lawo lalandira madandaulo ochuluka okhudza nkhanza za m’banja, abambo kuchitira amayi. Malingana ndi a Nsiyadungu, abambo ambiri akusiya akazi awo popanda chisamaliro ndi kukwatira mkazi wina zomwe nkhanza zochitira amayi ndi ana. “Nkhanza zambiri zimene tikulandira ku CCJP ndi zokhudza nkhanza za m’banja zomwe abambo amachitira akazi awo,” anatero a Nsiyadungu. Pothilirapo ndemanga, mlangizi wamkulu woyang’anira kuti pasakhale kusiyana pakati pa amayi ndi abambo m’boma la Chikwawa, mayi Victoria Nkasala, ati chaka chino alandira milandu yochuluka yokhudza nkhanza za m’banja. Pamenepa, iwo ati kuwulura za nkhanza zili zonse ndi njira yokhayo yothandiza kuthetsa nkhanza za m’banja. “Amayi ambiri akulandira nkhanza m’banja chifukwa choti abambo amasiya akazi awo popanda chisamaliro ndi kukwatira wina, ndipo izi zimachititsa kuti ana nawo azizunzika,” anatero mayi Nkasala. Masiku 16 oganizira zothetsa nkhanza anayamba pa 25 November, 2021 ndipo adzafika kumapeto pa 10 December, 2021. Mutu wa chaka chino woganizira za masiku 16 oganizira zothetsa nkhazawa ndi woti; ‘Tonse, limodzi tithetsa nkhanza pakati pa amayi ndi atsikana, tichitepo kanthu.’",https://www.radiomaria.mw/bungwe-la-ccjp-layamba-ntchito-zothetsa-nkhanza-ku-chikwawa/,"December 5, 2021",Izahaki Mwacha
Ng’ona Yapha Mkulu Wina ku Chikwawa,"Mkulu wina wa zaka 68 wafa atagwidwa ndi ng’ona ku Chikwawa. Wofalitsa nkhani za apolisi ku Chikwawa, Sergeant Dickson Matemba, wati malemuyu ndi Major Matchado, yemwe anagwidwa ndi ng’onayi pamene amafuna kuwoloka mtsinje wina pafupi ndi mtsinje wa Shire pamene amapita ku munda wake pa 2 December, 2021. Pamenepa Matemba wati anthu akufuna kwabwino analimbana ndi chilombocho ndi kupulumutsa mkuluyu ndipo anamutengera ku chipatala cha boma la Chikwawa komwe anamwalira akulandira chithandizo cha mankhwala. Madotolo pa chipatalachi anatsimikiza kuti Matchado wamwalira kaamba koti anataya magazi ochuluka. Padakali pano, apolisi achenjeza anthu kuti apewe kuwoloka mitsinje yomwe ili ndi ng’ona. Major Matchado amachokera m’mudzi mwa Namila kwa mfumu yayikulu Mulilima m’boma la Chikwawa.",https://www.radiomaria.mw/ngona-yapha-mkulu-wina-ku-chikwawa/,"December 5, 2021",Izahaki Mwacha
‘Amisiri A Zamagetsi Akhale Ndi Ziphaso Zovomerezeka’,"Bungwe lowona mphamvu za mbwezera la Malawi Energy Regulatory Authority (MERA) lati amisili olumikiza za magetsi akuyenera kukhala okhawo omwe ali ndi ziphatso zogwililira ntchitoyi. Khonje: Anthu olembetsedwa ndi ovomerezeka ndi ochepa M’neneri ku bungweli, mayi Fitina Khonje ndi omwe anena izi m’boma la Dedza pa maphunziro a tsiku limodzi a momwe amasiliwa angalembetsere ziphaso zogwilira ntchitoyi. Iwo ati anthu ambiri ndi amisiri olumikiza magetsi mdziko muno, koma alibe ziphaso zoyenera kugwirira ntchitoyi zimene zimavuta kuwapeza ngati ntchitoyo sanayigwire bwino, zomwenso zikumayika miyoyo ya anthu ndi katundu pa chiwopsezo. “Kaundula wathu akusonyeza kuti anthu ogwira ntchito za magetsi ndi ambiri koma kaundula wathu yemweyo akusonyezanso kuti anthu olembetsedwa ndi ovomerezeka ndi ochepa. Zimenezi sizoyenera ndipo ndi zotsutsana ndi malamulo a dziko lino. Munthu wotereyo akapezeka akuyenera kuyimbidwa mlandu komanso atha kukakhala ku ndende kwa miyezi isanu ndi umodzi,” anatero mayi Khonje. Polankhulapo wapampando wa amisiri a zamagetsi m’boma la Dedza, a Christopher Magomo ati athandiza amisiri ena kuti akhale olembetsedwa ndi bungweli.",https://www.radiomaria.mw/amisiri-a-zamagetsi-akhale-ndi-ziphaso-zovomerezeka/,"December 2, 2021",Izahaki Mwacha
Papa Wafika Mdziko la Cyprus,"Mtsogoleri wa mpingo wa katolika pa dziko lonse Papa Francisco wafika m’dziko la Cyprus. Malinga ndi malipoti a Vatican Radio Papa Francisco wafika m’dzikolo lero poyamba pa ulendo wake wa masiku asanu, wocheza m’maiko a Cyprus ndi Greece. Papa Francisko atangofika mdziko la Cyprus Ndege yomwe Papa Francisco ndi akuluakulu ena a ku likulu la Mpingo ku Vatican kuphatikizapo gulu la atolankhani anakwera ya ITA Airways, inatera pa bwalo la ndege la Lanarca mu mzinda wa Nicosia m’dziko la Cyprus nthawi ya 3 koloko masana. Pa bwaloli Papa Francisco analandiridwa ndi akuluakulu a boma la dziko la Cyprus, maepiskopi a Mpingo wa Katolika ndi anthu osiyana-siyana. Anthu a nkhaninkhani anandanda m’misewu kuti awone Papa Francisco. Papa Francisco wakumana komanso walankhula kwa ansembe, asisitere, a bulazala, a dikoni ndi a katekisiti a m’dziko la Cyprus. Iye wakumananso ndi kulandiridwa mwa njira ya padera ndi mtsogoleri wa dziko la Cyprus ku nyumba ya chifumu ya mtsogoleri wa dzikolo. Pambuyo pa mkumano wake ndi mtsogoleri wa dzikolo, Papa Francisco walankhula kwa akuluakulu a boma, a kazembe oyimira maiko awo m’dziko la Cyprus, osaiwala atsogoleri a ma bungwe omenyera ufulu wa anthu.",https://www.radiomaria.mw/papa-wafika-mdziko-la-cyprus/,"December 2, 2021",Izahaki Mwacha
Mtengo wa Mafuta Sungatsike Posachedwa – MERA,"Bungwe lowona za mafuta ndi mphamvu za m’bwezera la Malawi Energy Regulatory Authority (MERA) lati ngakhale mitengo ya mafuta yayamba kutsika ku mayiko ena, sizingatheke kuti dziko lino litsitsenso kaamba koti mitengoyi siyinakhazikike. Khonje: Kutsikaku kudzatikhudza koma si lero ayi Mkulu wofalitsa nkhani ku bungweli mayi Fitina Khonje ayankhula ndi Radio Maria Malawi mu mzinda wa Blantyre potsatira zomwe anthu akhala akufunsa bungweri kuti lichitepo kanthu potsatira kutsika kwa mtengo wa mafuta osasungunula ku misika ya kunja kwa dziko lino. Iwo ati pali mfundo zingapo zomwe zimachititsa kuti mafuta atsike kapena akwere zomwe padakalipano sizinayambe kwuoneka. “Mafuta akatsika kumeneko lero kunonso sangatsike lero lomwe chifukwa mafuta omwe tikugulitsa lero sitinagulenso lero lomwe. Kuchoka pomwe tinakweza mu October muja, mafutawa akhala akukwera nthawi yonseyi. Kutsikaku kudzatikhudza koma si lero ayi,” anatero mayi Khonje. Mayi Khonje anapitirizanso ponena kuti ndalama za mu thumba lomwe limathandiza kuti mitengo ya mafuta isamakwere, zinatha.",https://www.radiomaria.mw/mtengo-wa-mafuta-sungatsike-posachedwa-mera/,"December 2, 2021",Izahaki Mwacha
Papa Wapereka Mafuno Abwino Kwa Mtsogoleri Wa Mpingo Wa Orthodox ku Constantinople,"Mtsogoleri wa Mpingo wa Katolika pa dziko lonse Papa Francisco watumiza uthenga wa mafuno abwino kwa mkulu wa Mpingo wa Orthodox ku Constantinople. Malinga ndi malipoti a Vatican Radio Papa Francisco watumiza uthengawu lero pa tsiku la chaka cha Andrea Woyera, mpositoli, yemwe ndi nkhoswe ya Mpingo wa Orthodox wa ku Constantinople. Papa Francisko pa mkumano wake wa m’mbuyomu ndi Batholomew 1 Pa tsikuli Papa Francisco watumiza uthenga wa mafuno abwino kwa Patriarch Bartholomew 1 yemwe ndi mkulu wa Mpingo wa Orthodox wa ku Constantinople. Iye wafunira zabwino zonse Mpingowu ndipo wafotokoza kuti ali pafupi ndi Mpingo wonse wa Orthodox wa ku Constantinople pa chaka chimenechi. Papa Francisco wati ndi wokondwa kaamba ka ubale wabwino womwe ulipo pakati pa Mpingo wa Katolika womwe likulu lake liri ku Rome ndi Mpingo wa Orthodox wa ku Constantinople. Iye wati ndi chikhulupiriro chake kuti ubale umenewu upitirira kukomerakomera. Ngati njira yolimbikitsa ubale pakati pa Mpingo wa Katolika ndi Mpingo wa Orthodox wa ku Constantinople Papa Francisco watumizanso nthumwi zake ku Constantinople ku chikondwerero cha Andrea Woyera, Mpositoli.",https://www.radiomaria.mw/papa-wapereka-mafuno-abwino-kwa-mtsogoleri-wa-mpingo-wa-orthodox-ku-constantinople/,"November 30, 2021",Izahaki Mwacha
Red Cross Yapereka Thandizo Kwa Anthu Omwe Akhudzidwa Ndi Mvula Ku Chikwawa,"Bungwe la Malawi Red Cross Society lapereka thandizo kwa mabanja oposera 200 omwe anakhudzidwa ndi mphepo ya mkuntho kwa mfumu yayikulu Mulilima m’boma la Chikwawa. Mwambo wopereka katunduyu unachitika lachitatu pa 24 November, 2021 m’dera la nyakwawa Medilamu kwa mfumu yayikulu Mulilima m’bomalo. Ena mwa anthu omwe apindula ndi thandizolo Polankhula ndi Radio Maria Malawi, mkulu yemwe amalumikizitsa nthambi yomwe imayang’anira ngozi zogwa mwadzidzidzi ku bungwe la Red Cross, mayi Lekani Nyangulu ati bungwe lawo lachita izi pofuna kuwapatsa anthuwa chisamaliro cha malo okhala mu nyengo ino yamvula. Malingana ndi mayi Nyangulu omwe ndi mlumikizitsi ku nthambi yomwe imayang’anira ngozi zogwa mwadzidzidzi ku bungwe la Red Cross, bungwe lawo lapereka thandizoli kaamba koti analandira malipoti kuchokera ku nthambi yowona za ngozi zogwa mwadzidzidzi ya Department of Disaster Management Affairs (DoDMA) komanso khonsolo ya boma la Chikwawa. Iwo ati apereka mabulangete awiri, komanso zipangizo zofolera nyumba zomwe mwa zina ndi nyundo, misomali, zingwe, mawaya omangira nyumba ndi zina zambiri ku banja lililonse lomwe linakhudzidwa ndi mvula ya mphamvu komanso mphepo yankuntho yomwe inachitika pa 13 November chaka chino. “Tapereka zipangizozi ku mabanjawa kuti apeze malo okhala pamene tili mu nyengo ino ya mvula,” anatero a Nyangulu. Polankhulapo m’modzi mwa anthu omwe alandira thandizoli a Dickson Thako, ati thandizoli liwathandiza kwambiri makamaka pokonzanso nyumba zawo. “Zinthu zimene ndalandira zindithandiza kumangira nyumba poti ndinalibe pokhala,” anatero a Thako. Mabanja okwana 654 anakhudzidwa ndi mphepo ya mkuntho komanso mvula yamphamvu m’boma la Chikwawa yomwe inachitika pa 13 November, 2021. Bungwe la Malawi Red Cross Society likuyembekezereka kufikira mabanja okwana 202 omwe nyumba zawo zinawonongeka kotheratu m’boma la Chikwawa.",https://www.radiomaria.mw/red-cross-yapereka-thandizo-kwa-anthu-omwe-akhudzidwa-ndi-mvula-ku-chikwawa/,"November 30, 2021",Izahaki Mwacha
Pulojekiti Ya Post Cyclone IDAI Ikuthandiza Anthu Omwe Anakhudzidwa Ndi Namondwe Wa Idai,"Boma lati likudzipereka pa ntchito yothana ndi mavuto omwe anadza kaamba ka mphepo ya namondwe wa Idai ya m’chaka cha 2019. Mkulu owona za kafukufuku ku pulojekiti ya Post Cyclone Idai, a Bernard Sakwata ndi omwe anena izi ku khonsolo ya boma la Chikwawa lachisanu pa 26 November 2021. Mphepo ya Cyclone Idai inadzetsa vuto ili A Sakwata awuza mthumwi za ku nthambi za boma ndi mabungwe osiyanasiyana kuti ayambitsa ntchito yobwezeretsanso zinthu zomwe zinawonongeka ndi namondweyu. Iwo ati nthambi yawo ikuyika chidwi chake pa ntchito yokonzekeretsa miyoyo yomwe inavulala kaamba ka Namondwe wa Idai yemwe anawomba m’chaka cha 2019. Mphepo ya namondwe wa Idai inawononga zinthu zambiri m’dziko muno ndipo anthu okwana 60 anataya miyoyo yawo ndipo ena okwana 672 anavulala mosiyanasiyana. Malingana ndi ndi a Sakwata, ntchito za Post Cyclone Idai akuzigwira pansi pa bungwe loona zangozi zongwa mwadzidzidzi la DoDMA, ati agwira ntchitoyi m’maboma a Chikwawa ndi Nsanje kufikira m’chaka cha 2023. Iwo ati mwa zina, ntchitoyi ikonzanso ntchito za ulimi, za misewu ndi zomangamanga, za madzi aukhondo kuphatikizapo nyumba yowunika za nyengo ku Makande kwa Ngabu. “Tigwira ntchito yobwezeretsanso miyoyo yomwe inavulala chifukwa cha Cyclone Idai ku Chikwawa ndi ku Nsanje m’magawo ambiri kuphatikizapo kumanga nyumba ya chitsanzo yomwe imalimba ndi mphepo ya mkuntho,” anatero a Sakwata. Mphepo ya namondwe ya Cyclone Idai ya m’chaka cha 2019 inakhudza maboma okwana 15 mwa maboma okwana 28 a m’dziko muno, ndipo pulojekiti ya Post Cyclone Idai ikugwira ntchito yobwezeretsa miyoyo yomwe inavulala m’maboma a Chikwawa, Nsanje, Mulanje, Phalombe ndi Zomba.",https://www.radiomaria.mw/pulojekiti-ya-post-cyclone-idai-ikuthandiza-anthu-omwe-anakhudzidwa-ndi-namondwe-wa-idai/,"November 30, 2021",Izahaki Mwacha
Magulu A Banki M’khonde Azikambirana Zothana Ndi Nkhanza – YONECO,"Bungwe lomwe limamenyera ufulu wa achinyamata la Youth Net and Counselling (YONECO), lapempha magulu a amayi a Banki M’khonde kuti azikambirana nkhani zokhudza nkhanza. Wapereka langizoli ndi mlangizi woyang’anira bungwe la YONECO ku Chikwawa, mayi Mable Makondetsa. ndipo izi zikudza pamene dziko lino lili mu nyengo ya masiku 16 oganizira nkhanza. Pamenepa, a Makondetsa ati pambali poyika chidwi pa nkhani za chuma, maguluwa akuyenera kumakambirana nkhani zothetsa nkhanza m’mabanja awo. Poyankhula ndi Radio Maria Malawi, Mlangizi Woyang’anira bungwe la YONECO ku Chikwawa Mayi Mable Makondetsa anati amayi ali ndi kuthekera kothana ndi m’chitidwe wochitirana nkhanza za m’banja kudzera m’maguluwa. Makondetsa anati nkhani ya chuma ndi imodzi mwa njira zambiri zomwe zimayambitsa nkhanza za abambo kuchitira akazi awo m’banja. “Ife a YONECO timayenda m’magulu ambiri kuphatikizapo magulu a Banki M’khonde, omwe tikuwapempha kuti azikambirana nkhani zokhudza nkhanza chifukwa mavuto ambiri okhudza nkhanza za m’banja amabwera kaamba ka ndalama,” anatero mayi Makondetsa. Boma la Chikwawa kudzakhala ndi mwambo waukulu woganizira za tsiku lolimbana ndi nkhanza pa 3 December chaka chino cha 2021 pa bwalo la zamasewero la sukulu ya pulayimale ya Ndakwera pa mutu woti; ‘Tonse limodzi tithetse nkhanza kwa amayi ndi atsikana m’Malawi, tichitepo kanthu.’",https://www.radiomaria.mw/magulu-a-banki-mkhonde-azikambirana-zothana-ndi-nkhanza-yoneco/,"November 30, 2021",Izahaki Mwacha
Bambo Wina Wanjatidwa Pomuganizira Kuti Wagwilira Wantchito Wake,"Apolisi ku Chikwawa akusunga m’chitokosi a Andisen Tembo, a zaka 57 a m’mudzi mwa Sadulo ku Dyeratu kwa mfumu yayikulu Katunga kaamba kowaganizira kuti agwilira mzakazi wawo. M’neneri wa apolisi m’bomalo Sergeant Dickson Matemba awuza Radio Maria Malawi kuti a Tembo anagwirira msungwayu yemwe ndi wa zaka 18 zakubadwa usiku wa pa 24 November chaka chino ku chipinda cha wantchito wawoyu ndipo anamunyengerera ndi ndalama zokwana 10 sauzande kwacha kuti asaulure. M’mawa wa tsiku lotsatira, msungwanayu anawulura kwa azakhali ake omwe nawo anakadandaula ku polisi ndipo anamutengera ku chipatala komwe madotolo anatsimikiza kuti msungwanayu wagonedwadi. A Tembo anawonekera ku khoti lolemba pa 29 November, 2021 pa mlandu wogwilira omwe ndi wotsutsana ndi gawo 132 la bukhu loweruzira milandu. Pamenepa, bwalo la mlandu la Chikwawa First Grade Magistrate linakana kupereka belo kwa Andisen Tembo. Ndipo yemwe akumva mlanduwu, First Grade Magistrate Gladstone Chilundu wati mlanduwu udzabwereranso m’bwaloli lolemba pa 6 December, 2021.",https://www.radiomaria.mw/bambo-wina-wanjatidwa-kaamba-kogwilira-wantchito-wake/,"November 30, 2021",Izahaki Mwacha
Anthu Atatu Afa Galimoto Itawomba Mtengo M’boma la Ntcheu,"Anthu atatu afa ndipo m’modzi wavulala pangozi yomwe yachitika m’mawa wa lero m’boma la Ntcheu.
Malinga ndi wofalitsa nkhani za apolisi m’boma la Ntcheu, Sub Inspector Rabecca Kwisongole, ngoziyi yachitika pa Kanzingeni mfumu yaikulu Kwataine m’bomalo mu nsewu waukulu wa Balaka – Ntcheu. Pa nthawiyi galimoto ya mtundu wa Isuzu KB double cabin nambala yake MAMARO2 yomwe imachokera mtunda wa Balaka kulowera ku Ntcheu itanyamula anthu atatu ndipo imayendetsedwa ndi a Nawazi Mogra.
Itafika pamalo a ngoziwa oyendetsayu analephera kuyiwongolera bwino zomwe zinachititsa kuti ilunjike kutchire komwe inakawomba mtengo.
Anthu atatu omwe anakwera nawo galimotoyi omwe ndi a Magret Mtimoni a zaka 18, a Thoko Matewere a zaka 18 onsewa a m’mudzi mwa Eneya ndi a Bright Kaliati a zaka 25 a m’mudzi mwa Kandota onsewa a m’dera la mfumu yaikulu Kwataine m’boma la Ntcheu, ndi omwe afa pa ngoziyo.
Padakalipano woyendetsa galimotoyi wavulala ndipo akulandira thandizo la mankhwala pa chipatala chomwechi cha Ntcheu.
Apolisi m’bomalo alangiza oyendetsa galimoto kuti adzitsatira malamulo ndiponso zikwangwani zomwe zinayikidwa m’misewu pofuna kupewa ngozi za mtunduwu.",https://www.radiomaria.mw/anthu-atatu-afa-galimoto-itawomba-mtengo-mboma-la-ntcheu/,"November 20, 2021",Izahaki Mwacha
Papa Watsindika za Kufunika Kwa Chilungamo,"Mtsogoleri wa Mpingo wa Katolika pa dziko lonse Papa Francisco watsindika za kufunika kokhazikika pa chilungamo. Malinga ndi malipoti a Vatican Radio, Papa walankhula izi lachisanu ku likulu la Mpingo ku Vatican pa mkumano wake ndi mamembala a sukulu ya pamwamba yolimbikitsa chilankhulo ndi zolembalemba, za ku Sweden. Iye wati ndi kofunika kuti sukuluyi ipitirize kulimbikitsa kuyendera limodzi pa nkhani zosiyana-siyana ndi kuwonetsetsa kuti choona chikukhazikika pakati pa anthu. Papa Francisco wati akuzindikira kuti mwa njira ina mliri wa coronavirus walepheretsa kusonkhanitsa anthu pamodzi ndi kugawana maganizo ndi nzeru pa nkhani zosiyana-siyana zothandiza kutukula miyoyo yao. Iye wati pali chiopysezo kuti zoterezi zitapitirira zitha kuchititsa kuti anthu asaonenso kufunika kobwera pamodzi ndi kugawana maganizo ndi nzeru pa nkhani zosiyana-siyana. Komabe iye wati ndi kofunika kuphunzitsa anthu za kufunika komanga ma ubale abwino pakati pa anthu ndi kulimbikitsa anthu kufunika komasonkhana ndi kugawana nzeru ndi maganizo pa nkhani zosiyana-siyana monga kalata yake yolimbitsa ubale wabwino pakati pa anthu, Fratelli tutti ikufotokozera.",https://www.radiomaria.mw/papa-watsindika-za-kufunika-kwa-chilungamo/,"November 20, 2021",Izahaki Mwacha
Akagwira Ukayidi Kwa Zaka 60 Kaamba Kogwilira Atsikana Awiri,"Bwalo lalikulu la milandu (High Court) m’boma la Zomba lalamula mkulu wina wa zaka 45 zakubadwa kuti akakhale ku ndende kwa zaka 60 kaamba kogwilira atsikana awiri a zaka 11 ndi 12, nthawi imodzi. Bwaloli linamva kuti mkuluyu Isaac Byson anapalamula mlanduwu pa 11 June chaka chino ndipo atawagona anawa, anawapatsa ndalama zokwana 500-kwacha kuti agawane. Mayi wa anawo atadabwa ndi ndalamayo anawafunsa anawa omwe anawulura za nkhaniyi ndipo mayiyu anakanena ku polisi. Atawonekera ku bwalo la First Grade Magistrate, mkuluyu anawukana mlanduwu zomwe zinachititsa kuti mbali ya boma ibweretse mboni zitatu zomwe zinachititsa kuti mkuluyu apezeke wolakwa. Potengera kukula kwa mlanduwu, nkhaniyi inatengeredwa ku bwalo lalikulu la milandu kuti likapereke chilango. Ndipo kumeneko ndi komwe Justice Mzondi Mvula anapereka chilango cha mtunduwu. Isaac Byson amachokera m’mudzi mwa Bwese mfumu yaikulu Phambala m’boma la Ntcheu.",https://www.radiomaria.mw/akagwira-ukayidi-kwa-zaka-60-kaamba-kogwilira-atsikana-awiri/,"November 20, 2021",Izahaki Mwacha
Papa Wati Yosefe Woyera Ndi Chitsanzo Polimbikitsa Akhristu,"Mtsogoleri wa Mpingo wa Katolika pa dziko lonse Papa Francisco wati Yosefe Woyera ndi chitsanzo polimbikitsa akhristu m’moyo wao. Malinga ndi malipoti a Vatican Radio Papa Francisco walankhula izi lero ku likulu la Mpingo ku Vatican. Iye wati pano pomwe dziko la pansi likudutsa m’mavuto osiyana-siyana Yosefe Woyera angathandize kulimbikitsa ndi kuwunikira akhristu pamene akudutsa mu nyengo zovutazi. Papa Francisco wati ngakhale kuti chaka cha Yosefe Woyera chikupita ku mapeto, zingachitire ubwino akhristu ngati atakhala ndi nthawi yosinkhasinkha za moyo wa Yosefe Woyera. Iye wati moyo wa Yosefe Woyera ungathandize kulimbikitsa, kutonthoza ndi kuwunikira akhristu pamene mu nyengo zovuta. Papa Francisco wati Yosefe Woyera akuphunzitsa akhristu kuti pofuna kuyanja pa maso pa Mulungu, akhristu akuyenera kudekha ndi kusankha zinthu zokhazo zofunika ndi zokomera Mulungu. Kudzera mu kalata yake yotchedwa Patris corde m’chilatini kutanthauza ndi mtima wa utate Papa Francisco adalengeza kuti kuyambira pa 8 December 2020 mpaka pa 8 December 2021 Mpingo ukhale ukusinkhasinkha ndi kukondwelera moyo wa Yosefe Woyera nkhoswe ya Mpingo wonse wa Katolika.",https://www.radiomaria.mw/papa-wati-yosefe-woyera-ndi-chitsanzo-polimbikitsa-akhristu/,"November 17, 2021",Izahaki Mwacha
Kalindo Watuluka M’chipani cha UTM,"Mkulu wa achinyamata mchipani cha UTM, a Bon Kalindo atuluka m’chipanicho. A Kalindo omwenso amatchuka ndi dzina loti Winiko pa zisudzo, alengeza izi pa msonkhano wa atolankhani omwe anachititsa lero ku Dorvic Hotel mu mzinda wa Blantyre. Walengeza za kutuluka mchipani cha UTM- Kalindo Iwo ati sangapitirize kugwira ntchito ndi chipani cha UTM chomwe chili mu mgwirizano wa Tonse omwe ukulephera kukwaniritsa zomwe unalonjeza a Malawi. Pochoka, iye wasiya ku hotela komweko galimoto yomwe anapatsidwa ndipo amagwiritsa ntchito pa udindo wakewu ku chipanicho. Koma polankhulapo pa izi, m’modzi mwa anthu omwe amalankhulapo pa nkhani za ndale m’dziko muno a George Phiri ati monga m’Malawi aliyense a Bon Kalindo ali ndi ufulu wolowa kapena kutuluka chipani chilichonse. Iwo ati izi zimachitika ngati atsogoleri omwe adayikidwa pa udindo sakukwaniritsa zomwe adalonjeza anthu.",https://www.radiomaria.mw/kalindo-watuluka-mchipani-cha-utm/,"November 17, 2021",Izahaki Mwacha
Apempha Mabungwe Afikire Sukulu za Mkombaphala ndi Ndondomeko ya Phala,"Nthambi yowona za chisamaliro cha wanthu m’boma la Zomba, yapempha mabungwe omwe si aboma kuti pamene akupereka ufa wa Phala ku sukulu za pulayimale adzikumbukiranso kuthandiza sukulu za mkomba phala. Mkulu wa nthambiyi a Christopher Ndaona ndi omwe anena izi lachiwiri ku 9 Miles mdera la mfumu yaikulu Mwambo m’bomalo pamene bungwe la Partners in-Action for Sustainable Development (PASD) limayambitsa ntchito yopereka mpunga m’sukulu za mkomba-phala ndi cholinga choti adziphikira phala ana a msukulu za mkombaphala za mdera la Zomba Likangala. Iwo ayamikira bungweli kaamba koganizira ana a msukulu za mkomba-phala ponena kuti zimenezi zilimbikitsa anawa pa maphunziro komanso akula ndi moyo wa thanzi. Polankhulanso pa mwambowu mkulu wa bungwe la Partners In- Action Sustainable Development (PASD), a Amos Chiyenda ati bungweli lachita izi pofuna kuwonjezera chiwerengero cha ana ophunzira msukuluzi komanso kuti adzikhala a thanzi. Polankhulaponso pa mwambowu phungu wa derali mayi Abigail Bongwe apempha mabungwe omwe si a boma kuti athandize ana a msukulu za mkombaphala zomwe zikupezeka mdera lake ndi cholinga choti maphunziro apite patsogolo ndipo apemphanso mabungwe  osiyanasiyana kuti atengerepo chitsanzo pa zomwe bungwe la PASD lachita.",https://www.radiomaria.mw/apempha-mabungwe-afikire-sukulu-za-mkombaphala-ndi-ndondomeko-ya-phala/,"November 17, 2021",Izahaki Mwacha
Bungwe la MIA Lapempha Atsgoleri a Zipembedzo Achilimike Pothetsa Nkhanza,"Bungwe la Malawi Interfaith Association (MIA) lati atsogoleri a zipembezo ndi ofunika pa ntchito yothana ndi nkhanza kwa ana. M’modzi wa akulu akulu a bungweri a Osman Chunga ati bungwe lawo kudzera mwa atsogoleri a zipembedzo, likufuna kuthana ndi vuto la kukula kwa nkhanza zochitira ana lomwe akuti lakula m’boma la Thyolo. Iwo amayankhula izi pa msokhano wozindikitsa atsogoleri a mipingo ndi zipembezo zambiri za mchitidwewu komanso kuwafotokozera momwe angatengere mbali pa ntchitoyi.  “Tabwera kudzagwira ntchito imeneyi titawona mavuto ena omwe analipo m’boma lino la Thyolo ndipo tikukhulupilira kuti mavutowa atha kudzera mwa atsogoleri a mipingo omwe tawayitana lerowa,” anatero a Chunga. Poyankhulanso, m’modzi wa mwa atsogoleri omwe achita nawo maphunzirowa, m’busa Kennedy Kagwa wa mpingo wa Agape Life Church International wati mpingo uli ndi udindo wozindikitsa anthu za kuyipa kwa mchitidwe ozunza ana. “Atsogoleri a zipembedzo ndife ofunika kwambiri pa nkhani imeneyi chifukwa anthu a nkhanzawo timapemphera nawo limodzi komanso ana ochitiridwa nkhanzawo amabwewra ku matchalitchi athu choncho kupereka uthengawu kwa mbali zonsezi ndi kosavuta,” anatero a Kagwa.",https://www.radiomaria.mw/bungwe-la-mia-lapempha-atsgoleri-a-zipembedzo-achilimike-pothetsa-nkhanza/,"November 17, 2021",Izahaki Mwacha
ICEIDA Ipereka Njinga 570 Zothandizira Pa Ntchito Za Umoyo,"Unduna owona za umoyo wayamikira boma la dziko la Iceland kaamba koyika chidwi pothandiza pa ntchito za umoyo mdziko muno mu njira zosiyanasiyana. Mlembi mu undunawu a Dr. Charles Mwansambo ndi omwe alankhula izi lachiwiri m’boma la Mangochi, pamene boma la dziko la Iceland limapereka njinga za kapalasa zokwana 570 zomwe zithandize ogwira ntchito za umoyo m’madera akumidzi m’boma la Mangochi. Iwo ati ndi okondwa kuti dziko la Iceland labwera ndi thandizoli pomwe anthu ogwira ntchito za umoyo m’madera akumidzi mdziko muno, akukumana ndi mavuto osiyanasiyana maka pa mayendedwe. “Zipatala kuti zigwire ntchito pamafunika antchito monga ma HSA. Koma pokhapo ndi posakwanira chifukwa kumidzi ngati kuno kumafunika mayendedwe kuti akafikire anthu amene akusowa thandizo,” anatero Dr. Mwansambo. Poyankhulapo mkulu woyendetsa ntchito za bungwe la ICEIDA mdziko muno mayi Inga Dora Petursdottir ati ndi cholinga cha dziko la Iceland kutukula miyoyo ya anthu mdziko muno ponena kuti akudziwa bwino lomwe mavuto omwe anthu akumidzi amakumana nawo.",https://www.radiomaria.mw/iceida-ipereka-njinga-570-zothandizira-pa-ntchito-za-umoyo/,"November 16, 2021",Izahaki Mwacha
Papa Wati Mpingo Wa Katolika Si Chipani Cha Ndale,"Pa mkumano wake ku mapeto a sabata yangothayi ndi atolankhani a nyumba zofalitsa nkhani zosiyana-siyana koma omwe akugwirira ntchito yawo ku likulu la Mpingo ku Vatican, Papa Francisco wati Mpingo wa Katolika si chipani cha ndale. Iye wauza atolankhaniwa kuti akuyenera kumakumbukira nthawi zonse kuti Mpingo wa Katolika si chipani ndale kapena gulu la ndale lokhala ndi mbali ziwiri zotsutsana kapena kampani yaikulu yochita malonda yoyendetsedwa ndi ma bwana. “Mpingo wa Katolika si chipani cha ndale chokhala ndi mbali ziwiri zotsutsana. Mpingo wa Katolika si kampani yaikulu yochita malonda yoyendetsedwa ndi ma bwana omwe pafupifupi amakhala pansi ndi kumafufuza njira zopititsira patsogolo malonda a kampani yao,” watero Papa Francisco. Iye wauza atolankhaniwa kuti udindo wa ukulu wa Mpingo ndiye kufalitsa uthenga wa chipulumutso wa Yesu Khristu kwa anthu a mitundu yosiyanasiyana ndi cholinga choti anthuwo atalalikiridwa uthenga wa chipulumutso amudziwe Yesu Khristu. Papa Francisco waonjezeranso kuti Mpingo ndi chida chowaonetsera anthu chifundo cha Mulungu. Iye watsiriza ndi kunena kuti Mpingo umapangidwa ndi anthu ochimwa amayi ndi abambo omwe tsiku ndi tsiku saatopa kuunikirana kuti aziyenda m’njira zolungama.",https://www.radiomaria.mw/papa-wati-mpingo-wa-katolika-si-chipani-cha-ndale/,"November 16, 2021",Izahaki Mwacha
Papa Wachita Zokambirana Ndi Mtsogoleri Wa Dziko La Croatia,"Lolemba m’mawa Papa Francisco analandira mlendo wolemekezeka ku nyumba ya Vatican Apostolic Palace. Mlendo wolemekezekayu ndi mtsogoleri wa dziko la Croatia, Zoran Milanović. Mu zokambirana zao atsogoleri awiriwa ati ndi okondwa ndi ubale wabwino womwe ulipo pakati pa maiko a Vatican ndi Croatia ndipo ati ndi chikhulupiriro chao kuti ubalewu upitirira kukomerakomera. Iwo anakambirananso nkhani zosiyana-siyana kuphatikizapo ya anthu a m’dziko la Croatia opezeka ku Bosnia ndi Herzegovina. Pambuyo pa zokambirana zao atsogoleri awiriwa anasinthana mphatso. Kenaka President Milanović anachita zokambirana ndi mlembi wa mkulu wa likulu la Mpingo wa Katolika, Vatican Secretary of State Cardinal Pietro Parolin komanso mlembi wa mkulu wa mu ofesi yoona za ubale wa likulu la Mpingo wa Katolika ndi maiko ena, Vatican Secretary for Relations with States, Archbishop Paul Richard Gallagher. Likulu la Mpingo wa Katolika lidakhazikitsa ubale wa ukazembe, ndi dziko la Croatia pa 8 February m’chaka cha 1992.",https://www.radiomaria.mw/papa-wachita-zokambirana-ndi-mtsogoleri-wa-dziko-la-croatia/,"November 16, 2021",Izahaki Mwacha
"Flames Yagonja ndi Mozambique, Queens Yafanana Mphamvu ndi Uganda","Timu ya mpira wa miyendo ya Malawi the Flames yagonja ndi timu ya mdziko la Mozambique ndi chigoli chimodzi kwa chilowere pa masewero ake otsiriza odzigulira malo mu mpikisano wa pa dziko lonse  wa Word Cup Qualifications. Masewerowa adachitikira mdziko la Benin mu mzinda wa Catonou pa bwalo la zamasewero la Matheu Kerekou. Zateremu ndiye kuti Flames yamatsiriza pa nambala yachinayi mu gululi kaamba koti ndi uomwe ili ndi ma points ochepetsetsa omwe ndi atatu. Pamene izi zili chomwechi, timu ya mpira wa manja ya dziko lino, Malawi Queens yalepherana ndi timu ya dziko la Uganda pogoletsana ma basiketi 44 kwa 44, mu mpikisano wa African Netball Championship. Masewero-wa anaseweredwa pa bwalo la za masewero la Wanderers Sports Club ku Namibia komwe mpikisano-wu umachitikira. Awa anali masewero otsiriza a timu ya dziko lino mu mpikisano wa African Netball Championship wa chaka chino. Malinga ndi zotsatirazi timu ya dziko lino-yi yatsiriza pa nambala yachitatu ku mpikisano-wu, ndipo timu ya dziko la South Africa ndi yomwe yakhala katswiri wa mpikisano-wu itapambana masewero onse amu mpikisanowu pomwe timu ya Uganda yatsiriza pa nambala yachiwiri. Timu ya dziko lino-yi yasewera masewero asanu ndi atatu ndipo yakwanitsa kupambana masewero asanu ndi amodzi, kufananitsa mphamvu amodzi komanso kugonja amodzi.",https://www.radiomaria.mw/flames-yagonja-ndi-mozambique-queens-yafanana-mphamvu-ndi-uganda/,"November 16, 2021",Izahaki Mwacha
Papa Wapempha Akhristu Awonetse Chikondi kwa Odwala,"Mtsogoleri wa Mpingo wa Katolika pa dziko lonse, Papa Francisco wapempha a Katolika kuti adzipereke powonetsa chikondi kwa anthu odwala ndi ovutika monga Yesu Khristu anali kuchitira. Malinga ndi malipoti a Vatican Radio Papa Francisco walankhula izi lachisanu pa Misa yomwe anatsogolera pa chipatala cha Agostino Gemelli mu mzinda wa Rome m’dziko la Italy. Iye wati popereka chisamaliro kwa anthu odwala ndi ovutika akhristu amalalika za chikondi cha Yesu Khristu. Papa Francisco wati kusamalira anthu odwala ndi ovutika ndi ulaliki wa mphamvu. Iye wati a Katolika akuyenera kuphunzira kuchokera ku Mtima Woyerayera wa Ambuye Yesu kuti athe kufikira anthu ena ndi kuwawonetsera chikondi. Chaka chino sukulu ya ukachenjede ya Catholic University of the Sacred Heart ikukondwerera zaka 60 za gawo lina la sukuluyi lophunzitsa za chipatala, Faculty of Medicine and Surgery. Mu mwezi wa July chaka chonchino Papa Francisco adagonekedwa pa chipatala cha Agostino Gemelli kwa masiku 11 potsatira opareshoni ya m’mimba.",https://www.radiomaria.mw/papa-wapempha-akhristu-awonetse-chikondi-kwa-odwala/,"November 6, 2021",Izahaki Mwacha
Bambo Atentha Banja Lake Ku Thyolo,"Mwana wa zaka zitatu wafa ndipo mayi ake a zaka 19, ali mu ululu owopsa pomwe mamuna wake anathira mafuta a galimoto ndi kuyatsa awiriwo atasemphana maganizo m’banja. Wofalitsa nkhani za apolisi ku chigawo chakummwera cha ku mvuma kwa dziko lino Rhodrick Maida, watsimikiza izi ponena kuti bambo yemwe wachita izi, Ulemu Blazio wa zaka 20 nayenso anapsa ndi motowo kaamba koti pamene amathira mafuta kwa nkazi ndi mwana wakeyo nayenso mafuta anamugwera. Padakali pano mwana wawo, Chancy wamwalira ndipo mayi ake agonekedwa m’chipatala cha boma la Thyolo. Pamenepa apolisi apempha anthu kuti adzitsatira njira zabwino zothetsera kusagwirizana m’banja monga kupita kwa ankhoswe, kwa akulu-akulu a ku malo omwe amapempherako ngakhale kupita ku ofesi ya chinsisi yomwe imapezeka m’mapolisi osiyana siyana mdziko muno pofuna kupewa zinthu ngati izi. Bamboyu akuyembekezera kukayankha mulandu wakupha akatuluka mchipatala momwe amugoneka kaamba ka mabala a moto omwe anayatsawo. Banjalali limachokera m’mudzi mwa Tembenu mdera la mfumu yaikulu Mchiramwera, m’boma la Thyolo.",https://www.radiomaria.mw/bambo-atentha-banja-lake-ku-thyolo/,"November 6, 2021",Izahaki Mwacha
Ana Awiri Afa Atapsa Ndi Moto,"Ana awiri m’boma la Mulanje, afa atapsa ndi moto pomwe anayatsa machesi omwe amaseweretsa pa mtolo udzu. Wofalitsa nkhani za apolisi ku Mulanje Sub-Inspector Grecium Ngwira wati anawa analipo atatu ndipo m’modzi anathawira kutali motowo utayamba ndipo awiriwo sanathawire kutali zomwe zinapangitsa kuti apse komanso kufa ndi motowo pa malo omwewo. Nyumba yomwe yapsayo Ngwira wati motowo unafalikira kupita ku nyumba yapafupi ndipo yapseratu kuphatikiza katundu wa m’nyumbamo. Wofalitsa nkhani za apolisiyu wati izi zimachitika makolo a anawa atatalikira. Pamenepa polisi apempha makolo kuti adzikhala tcheru ndi kumawonetsetsa malo komanso zomwe ana akuseweretsa powopa ngozi ngati zimenezi. Malemuwo ndi Manuel Thonje wa zaka zinayi komanso Praise Fransa wa zaka zitatu ndipo amachokera m’mudzi mwa mfumu yaikulu Tombodiya m’boma la Mulanje.",https://www.radiomaria.mw/ana-awiri-afa-atapsa-ndi-moto/,"November 6, 2021",Izahaki Mwacha
Ofuna Kugulitsa Munthu Agamulidwa Zaka 12 ku Ndende,"Bwalo la milandu m’boma la Mangochi lalamula abambo awiri omwe ndi a Raffick Anussa komanso Anussa Wilson kuti akakhale k undende ndi kukagwira ntchito ya kalavula gaga kwa zaka 12 atapezeka olakwa pa mlandu wofuna kugulitsa mnyamata wina m’bomalo. Woyimira boma pa mlanduwu Sub Inspector Blessings Madikhula anawuza bwalolo, kuti awiriwa anapalamula mulanduwu pa 6 October chaka chino. A Madikhula anati  awiriwa anatenga mnyamata yemwe ndi wa zaka zinayi kupita naye kwa mkulu wina a Jawadu Bernad yemwe amachita malonda pa msika wa Namwera ndi cholinga chofuna kumugulitsa pa mtengo wa 500 sauzande kwacha. Pamenepa khumutchayo anatsina khutu apolisi omwe sanachedwe koma kumanga njondazo. Popereka chigamulo chake Senior Resident Rodrick Michongwe anati anthuwa akuyenera kukakhala ku ndende kwa zaka khumi ndi ziwiri kuti ena atengerepo phunziro. Amuna awiriwa amachokera m’mudzi mwa Sailesi mfumu yayikulu Katuli m’boma lomwelo la Mangochi.",https://www.radiomaria.mw/ofuna-kugulitsa-munthu-agamulidwa-zaka-12-ku-ndende/,"November 6, 2021",Izahaki Mwacha
"Papa Akacheza Ku Greece, Cyprus Mwezi Wa December","Mtsogoleri wa Mpingo wa Katolika pa dziko lonse Papa Francisco akuyembekezeka kukacheza m’maiko a Cyprus ndi Greece. Malinga ndi malipoti a Vatican Radio Papa Francisco akuyembekezeka kukacheza m’maikowa kumayambiriro a mwezi wa December. Papa Francisco achita ulendowu atayitanidwa ndi maepiskopi a Mpingo wa Katolika komanso atsogoleri a maiko’wa Ofesi yofalitsa ma uthenga ku likulu la Mpingo ku Vatican yati kuyambira pa 2 mpaka pa 4 December Papa Francisco adzakhala akucheza ku Cyprus makamaka mu mzinda wa ukulu wa dzikolo wa Nicosia. Pokacheza m’dziko la Cyprus, Papa Francisco akutsatira mapazi a Papa Benedicto wa 16 wopuma yemwe adakacheza m’dziko la Cyprus m’chaka cha 2010. Ndipo pa ulendo wake wokacheza m’dziko la Greece aka kakhala kachiwiri kuti Papa Francisco akacheze pa chilumba cha Lesbos m’dziko la Greece popeza adakachezanso pa chilumbachi m’chaka cha 2016. Chikhalireni pa mpando wa u Papa, Papa Francisco wayenda ma ulendo 34 kunja kwa dziko la Italy komanso wacheza kale m’maiko 54. Mwa zina maulendowa amathandiza kulimbitsa akhristu m’moyo wawo wa uzimu.",https://www.radiomaria.mw/papa-akacheza-ku-greece-cyprus-mwezi-wa-december/,"November 5, 2021",Izahaki Mwacha
Malawi Queens Yatsiriza Pa Nambala Yachiwiri Mu Mpikisano wa Pent Series,"Timu ya mpira wa manja ya dziko lino Malawi Queens yatsiriza bwino ulendo wake wa mu mpkisano wa Pent Series pomwe lero yagonjetsa timu ya dziko la Kenya ndi zigoli 55 kwa 34.  Malinga ndi zotsatirazi, timu ya dziko lino-yi yakhala pa nambala yachiwiri itambana masewero anayi pa masewero asanu omwe yasewera mu mpikisano-wu, omwe umachitikira m’dziko la Namibia. Timu ya dziko la Uganda ndi yomwe yakhala akatswiri a mpikisano wa Pent Series wa chaka chino itapambana masewero onse asanu omwe yasewera mu mpikisano-wu. Timu ya dziko lino-yi ikuyembekezeka kutenga nawo-nso mbari mu mpikisano wa African Netball Cup, omwe uyambe posachedwa.",https://www.radiomaria.mw/malawi-queens-yatsiriza-pa-nambala-yachiwiri-mu-mpikisano-wa-pent-series/,"November 5, 2021",Izahaki Mwacha
Nthambi ya Ndende Ikufuna Kusintha Dzina,"Nthambi yowona za ndende mdziko muno ya Malawi Prison Service yati posachedwapa ikhala ikusintha dzinali ndipo iyamba kutchedwa kuti Malawi Correctional Service. Wofalitsa nkhani ku nthambiyi a Chimwemwe Shawa anena izi polankhula ndi Radio Maria Malawi pomwe imafuna kudziwa zina mwa zifukwa zomwe zadzetsa kusintha kwa dzina-ku. Shaba: Mayiko ena anasintha kale Iwo ati nthambiyi ikugwira ntchito yosintha akayidi makhalidwe awo, kuwalimbikitsa pa nkhani ya sukulu komanso kuwaphunzitsa luso losiyanasiyana ngati momwe zimachitira ndende za m’maiko ena omwenso amagwiritsa dzina latsopanoli. “Mayiko ena anasintha kalekale kutenga dzina limeneli. Panopa mutha kuwona kuti ndende zathu kuno ku Malawi tikumapereka mpata wa maphunziro mpaka akayidi ena akumachita bwino pa mayeso awo. Tikumaperekanso mwayi wa luso losiyanasiyana, mmene ndende za m’maiko ena zimachitiranso,” anatero a Shaba. Pamenepa iwo anati kusinthaku kuthandizanso kuti anthu absinthe kaganizidwe kawo pa mmene amayiwonera ndende ponena kuti anthu amaganiza kuti ndi malo oti munthu akazanzike. A Shaba apempha anthu kuti avomere dzinali ndi kulilandira kuti likhale pakati pawo pamene ndende za mdziko muno zikugwira ntchito yosintha miyoyo ya akayidi.",https://www.radiomaria.mw/nthambi-ya-ndende-ikufuna-kusintha-dzina/,"November 5, 2021",Izahaki Mwacha
MOAM Yawopseza Kuti Ichita Sitaraka Potsutsana ndi Mitengo ya Toll gate,"Bungwe la eni a minibus mdziko muno la Minibus Owners Association of Malawi (MOAM) lawopseza kuti liyamba sitiraka lolemba likudzali ati pofuna kukakamiza boma kuti litsitse mitengo yomwe galimoto zikuyenera kumalipira pamene zikudutsa pa Tollgate. Kamange: Mitengo yakwera kwambiri Mlembi wamkulu wa bungweli a Coxley Kamange awuza Radio Maria Malawi kuti mitengoyi ndi yokwera kwambiri potengera mmene a minibus amapezera ndalama pa bizinesi yawo. Iwo ati sakwanitsa kuti adzipereka ndalamazi sitiraka imeneyi idzatha pokha pokha boma litachitapo kanthu. “Mitengo yakwera kwambiri ndipo ife sitingakwanitse potengera mmene bizinesi ikuyendera mdziko muno. Ndiye taganiza kuti tipange sitiraka imeneyi kufikira titayankhidwa zomveka,” atero a Kamange. Bungwe la Roads Fund Administration lamanga malo oti galimoto zidzilipira zikamadutsa omwe pachingerezi akutchulidwa kuti Toll gate. Malowa amangidwa pa Chiingeni m’boma la Ntcheu komanso pa Kalinyeka m’boma la Dedza mu nsewu wa M1. Bungweli lalengeza kuti malo a Chingeni atsekulidwa lolemba likudzali pomwe malo apa Dedza adzatsekulidwabe kaamba koti akumangidwabe.",https://www.radiomaria.mw/moam-yawopseza-kuti-ichita-sitaraka-potsutsana-ndi-mitengo-ya-toll-gate/,"November 5, 2021",Izahaki Mwacha
Anthu A Mdera La Gulupu Mphungu Ku Chikwawa Ali Pa Chiwopsezo Cha Kolera,"Anthu okhala mdera la gulupu Mphungu kwa mfumu yayikulu Ngabu m’boma la Chikwawa, ati ali pa chiopsezo chotenga matenda otsekula m’mimba kaamba kosowa madzi a ukhondo. Radio Maria Malawi yapeza kuti madzi omwe amatuluka m’mijigo yambiri amakhala a mchere ndipo mijigo inawonongeka zomwe zimakakamiza anthuwa kumwa madzi a m’zitsime limodzi ndi ziweto. Malinga ndi a gulupu Mpheza, anthu kumeneku amayenda mitunda itali itali kukapeza madzi, ndipo pena amamwa ndi madzi limodzi ndi ziweto zomwe zikuchititsa kuti miyoyo yawo ikhale pa chiwopsezo chotenga matenda. “Dera la Mphungu ndi lalikulu kwambiri koma madzi abwino kulibe. Mijigo yathu madzi ake ndi a mchere ndipo ina inawonongeka kale kale,” anatero a gulupu Mpheza. Nawo mayi Alice Noah, akwa nyakwawa Chiyani m’derali, awuza Radio Maria Malawi kuti kupeza madzi a ukhondo ndi vuto lalikulu lomwe limayika miyoyo yawo pa chiswe. “Timalawira kupita kukatunga madzi m’bandakucha, ndipo nthawi zina timakumana ndi zigawenga. Madzi kwathu kuno ndi chipsinjo,” anatero Mai Noah. Poyankhapo pa za vutoli, phungu wa kunyumba ya malamulo mdera la Chikwawa Mkombedzi, yemwenso ndi wachiwiri kwa nduna ya za malo, mayi Abida Mia ati akudziwa za vutoli ndipo anachita changu ponena kuti wayamba kale kukumba mijigo ku midzi ina. Phunguyu wati wayika kale padera ndalama zokwana 1.5 miliyoni Kwacha zokonzetsera mijigo yomwe inawonongeka m’deralo.",https://www.radiomaria.mw/anthu-a-mdera-la-gulupu-mphungu-ku-chikwawa-ali-pa-chiwopsezo-cha-kolera/,"November 4, 2021",Izahaki Mwacha
Papa Walangiza Akhristu Kuchita Zomwe Yesu Anali Kuchita,Mtsogoleri wa mpingo wa katolika pa dziko lonse Papa Francisco wati kukhulupirira Yesu Khristu kumatanthauza kuchita zomwe Yesu Khristu’yo adali kuchita. Malinga ndi malipoti a Vatican Radio Papa Francisco walankhula izi lero ku likulu la Mpingo ku Vatican. Iye wati kukhulupirira Yesu Khristu kumatanthauza kusiya makhalidwe oipa monga umbombo ndi kusalabadira ubwino wa anthu ena. Iye wafotokoza tanthauzo la mawu oti kutsogoleredwa ndi Mzimu Woyera monga kalata ya Paulo Woyera yolembera a Galatiya ikunenera. Papa Francisco wati kutsogoleredwa ndi Mzimu Woyera kumayamba pa tsiku la Ubatizo ndipo kumafika pa mapeto pomwe munthu amwalira. Iye wati kutsogoleredwa ndi Mzimu Woyera kumabweretsa masomphenya m’moyo wa mkhristu. Papa Francisco wati pamene mkhristu atsogoleredwa ndi Mzimu Woyera amapewa kuweruza ena mopanda chikondi. Iye watsiriza ndi kunena kuti kutsogoleredwa ndi Mzimu Woyera kumathandiza mkhristu kukhala wodekha ndi wodzadzidwa ndi chimwemwe.,https://www.radiomaria.mw/papa-walangiza-akhristu-kuchita-zomwe-yesu-anali-kuchita/,"November 4, 2021",Izahaki Mwacha
"Anthu Atatu Afa, Atatu Akusowa Bwato Litamira ku Chikwawa","Anthu atatu afa ndipo enanso atatu ena akupitilira kusowa bwato limene anakwera litagudubuzika mu mtsinje wa Shire m’boma la Chikwawa. Wofalitsa nkhani za apolisi m’bomalo Sergeant Dickson Matemba wauza Radio Maria Malawi kuti ngoziyi yachitika pa 2 November chaka chino pa doko la Jeyi lomwe limadziwika bwino kuti Dzilozo. Matemba wati bwatolo lomwe limayendetsedwa ndi mnyamata wa zaka 12, munali anthu okwana asanu ndi anayi (9). Padakali pano matupi a omwalira awiri apezeka, koma anthu okwiya anagwira woyendetsa bwatolo, Isaac Matchiti ndi kumutema kenaka kutentha thupi lake. Apolisi m’bomali ati ntchito ikupilira yofufuza matupi a anthu ena otsala, koma iwo adzudzula zomwe achita anthu okwiya pakupha woyendetsa bwatolo.",https://www.radiomaria.mw/anthu-atatu-afa-atatu-akusowa-bwato-litamira-ku-chikwawa/,"November 3, 2021",Izahaki Mwacha
Papa Wapempha Maiko Achilimike Posamalira Chilengedwe,"Mtsogoleri wa mpingo wa katolika pa dziko lonse Papa Francisco wapempha maiko kuti achilimike posamalira chilengedwe. Malinga ndi malipoti a Vatican Radio, Papa Francisco walankhula izi kudzera mwa mlembi wamkulu wa likulu la Mpingo wa Katolika Cardinal Pietro Parolin, mu uthenga wake ku msonkhano wokambirana za kusintha kwa nyengo omwe ukuchitikira ku Glasgow m’dziko la Scotland. Papa Francisko kusonyeza chitsanzo cha kusamalira chilengedwe pothilira mtengo Iye wati nthawi yakwana yoti maiko akambirane mfundo zomwe zingathandize mibado ya kutsogolo pa nkhani yosamalira chilengedwe. Iye wati nthumwi ku msonkhanowu zili ndi udindo waukulu wopereka uthenga ku dziko lonse kuti nthawi yakwana tsopano yokwaniritsa mfundo zomwe msonkhanowu ungamange. Papa Francisco wati ndi udindo wa msonkhanowu kupeza njira zothandiza kuteteza anthu osaukitsitsa omwe akuvutika kwambiri ndi mavuto odza kaamba kakusintha kwa nyengo. Iye wati akuzindikira bwino kuti kukwaniritsa zimenezi si ntchito ya pafupi popeza pambali pa mavuto a kusintha kwa nyengo palinso mavuto ena odza kaamba ka mliri wa coronavirus. Komabe Papa Francisco wati ndi zotheka kuthetsa mavuto onsewa ngati patakhala chimvano pakati pa maiko. Iye wati likulu ka Mpingo wa Katolika liyetsetsa kuchilimika kuti pokwana chaka cha 2050 mavuto ambiri omwe alipo padakali pano pa nkhani ya kusintha kwa nyengo idzakhale mbiri ya kale kudzera mukuphunzitsa achinyamata za kufunika kosamala chilengedwe, kulimbikitsa chikhalidwe chatsopano pa nkhani yosamala chilengedwe pongotchula zochepa.",https://www.radiomaria.mw/papa-wapempha-maiko-achilimike-posamalira-chilengedwe/,"November 3, 2021",Izahaki Mwacha
World Vision Yadandaula Ndi Anthu Okana Kupoperetsa Mnyumba Mankhwala Opha Udzudzu,"Bungwe la World Vision kuno ku Malawi ladandaula ndi anthu ena m’boma la Mangochi, omwe akukana kuti nyumba zawo zipoperedwe mankhwala opha udzudzu woyambitsa malungo. Mkulu woyendetsa ndondomekoyi yomwe akuyitcha Indoor Residual Spraying (IRS), m’boma la Mangochi mayi Confidence Mkungula ndi omwe anena izi pambuyo poyendera ena mwa madera omwe mukugwiridwa ntchiytoyi m’bomalo. Achinyamata omwe akugwira ntchito yopopera mankhawalawo Iwo ati mwa madera 17 a m’boma la Mangochi momwe mukugwiridwa ntchitoyi, m’madera okwana anayi ndi momwe bungweli likukumana ndi mavuto a mtunduwu. Malinga ndi mayi Mkungula, kuchokera pa 25 October pomwe ntchitoyi inayamba kufika pano, bungweli lakwanitsa kupopera nyumba zokwana 69, 954 mwa nyumba zokwana 336, 257 zomwe zikuyenera kupoperedwa pasanathe masiku 36 kuchokera pomwe ntchitoyi inayamba, zomwe zikutanthauza kuti 20.8% ya ntchitoyi ndi yomwe yagwiridwa. Iwo ati anthu ena akumakana kuti nyumba zawo zipoperedwe mankhwalawa kaamba ka zikhulupiliro, chipembedzo komanso zina, zomwe zikuyika miyoyo yawo pa chiwopsezo chotenga matenda a malungo. “Anthu ena ali ndi zikhulupiliro zawo, ena mipingo yomwe amapemphera imawaletsa kutero paja ena ngakhale adwale samapita ku chipatala, ena akumaganiza kuti zikukhudzana ndi katemera wa COVID-19,” anatero mayi Mkungula. Piringu: Anthu opezeka ndi malungo akuchepa Polankhulapo, bwanamkubwa wa boma la Mangochi, Dr. Raphael Piringu apempha anthu kuti asanyalanyaze pamene anthu opopera mankhwalawa afika m’madera mwawo ponena kuti ndi zothandiza kwambiri. Mwachitsanzo, iwo anati chiyambireni ndondomekoyi zaka zingapo zapitazo, anthu amene akutenga matenda a malungo, akhala akuchepa m’bomalo zomwe zikuchititsa kuti boma lisawononge ndalama zambiri pa mankhwala a malungo. “Anthu amene akupezeka ndi malungo ndi ochepa ngakhale imfa zachepanso ndi 60%. Pamenepa ndiye kuti ndalama zomwe boma likanamagulira mankhwala a malungo zikupulumutsidwa,” anatero Dr. Piringu. Padakalipano, bungwe la World Vision lati likugwira ntchito limodzi ndi mafumu komanso atsogoleri a zipembedzo powadzindikiritsa ubwino wa kupopera mankhwalawa ndi cholinga choti nawo afotokozere bwino anthu awo ndi kumvetsa za nkhaniyi kuti anthu onse a m’bomalo akhale otetezeka ku nthenda ya malungo.",https://www.radiomaria.mw/world-vision-yadandaula-ndi-anthu-okana-kupoperetsa-mnyumba-mankhwala-opha-udzudzu/,"November 3, 2021",Izahaki Mwacha
Kulowetsa Ndale Pa Chitukuko Kukukhudza Miyoyo Ya Anthu pa Chuma- CFSC,"Bungwe la Centre for Social Concern lati kulowetsa ndale pa ntchito za chitukuko, kukukhudza miyoyo ya anthu pa chuma. M’modzi mwa akuluakulu ku bungweli a Bernard Mphepo anena izi polankhula ndi Radio Maria Malawi pamene bungweli likufuna kuyamba project yodzindikiritsa anthu ubwino wolondoloza chuma chawo. Mphepo: Zimenezi zikulepheretsa kuti zitukuko ziyende bwino Iwo ati chikhalidwe chosiya ntchito za chitukuko zomwe adindo omwe anachoka pa udindowo anayamba komanso kusowa kwa ubale wabwino pakati pa phungu waku nyumba ya malamulo ndi khansala wake komanso adindo ena ku dera kukusokoneza ntchito za chitukuko m’madera ambiri mdziko muno. “Chakhala chili chikhalidwe chathu kuti phungu akagonja pa chisankho, phungu yemwe wapambana uja safuna kupitiriza chitukuko chomwe anachiyamba. Phungu akamamuwona khansala amamuwona kuti ali ndi kuthekera komulanda udindo wake chimodzimodzinso khansala amamuwona phungu wake mu njira ina. Zimenezi ndi zomwe zikulepheretsa kuti zitukuko ziyende bwino komanso mu nthawi yake,” anatero a Mphepo. Pamenepa a Mphepo alangizanso aphungu akunyumba ya malamulo kuti adzigwiritsa ntchito anthu ovomerezeka ndi malamulo a dziko lino pa kayendetsedwe ka thumba la Constituency Development Fund (CDF) osati kugwiritsa ntchito anthu a ndale monga aphungu ambiri amachitira. Padakalipano bungwe la Centre for Social Concern ndi chithandizo kuchokera ku GIZ, layamba project yolimbana ndi mliri wa COVID-19 powonetsetsa kuti nkhani zachuma zikuchitika poyera, m’boma la Mangochi. Malinga ndi a Mphepo, project-yi yomwe ndi ya miyezi iwiri (November-December) ithandiza mzika za m’bomalo kukahala ndi chidwi polondoloza chuma chawo. Iwo ati akukhulupilira kuti pamapeto pa ndondomekoyi anthu a m’madera a mafumu aakulu Bwananyambi komanso Chiunda komwe kugwiridwe ntchitoyi, akhala ndi kuthekera kolondoloza chuma chawo chomwe chimachoka ku boma komanso ku khonsolo ya bomalo.",https://www.radiomaria.mw/kulowetsa-ndale-pa-chitukuko-kukukhudza-miyoyo-ya-anthu-pa-chuma-cfsc/,"November 3, 2021",Izahaki Mwacha
Radio Maria Malawi Ikulingalira Zokhazikitsa Studio Ku Dayosizi ya Chikwawa,"Radio Maria Malawi yati ili ndi malingaliro okhazikitsa studio yake yaing’ono mu dayosizi ya Chikwawa. A Director a wailesiyi bambo Joseph Kimu anena izi pa mkumano wawo ndi abwenzi a wailesiyi ochokera mu dayosizi ya Chikwawa omwe anafika ku likulu la wailesiyi m’boma la Mangochi. Iwo anati posachedwapa akonza ulendo wokakumana ndi episkopi wa dayosiziyo, Ambuye Peter Musikuwa ndi cholinga chokakambirana nawo za nkhaniyi komanso zina zokhudza kayendetsedwe ka wailesiyi. Bambo Kimu: Tikukonza dongosolo “Tikukonza dongosolo loti tidzakawonane ndi Ambuye ngati tingayambe dongosolo kuti kukhale studio yakeyake ndi cholinga choti asamadalire studio yaku Blantyre ayi koma akhale oyima pawokha. Zimenezi tizikonza bwinobwino mchaka cha 2022,” anatero bambo Kimu. Pa mkumanowu m’modzi mwa abwenziwa anadandaulanso za vuto la kusamveka bwino kwa Radio Maria Malawi m’maboma omwe ali kumsi kwa mtsinje wa Shire. Ndipo poyankhapo pa nkhaniyi bambo Kimu anati pali malingaliro oyika transmitter pa malo ena m’boma la Thyolo yomwe idzathandizire kuti anthu a ku Nsanje ndi Chikwawa ayambe kumvera bwino wailesiyi. “Tili nayo kale frequency imene timayilipilira ngakhale sitinayike transmitter yake. Imeneyi ili mbali za ku Thyolo. Oyezawo anatiuza kuti titayika pamenepopo transmitter ndiye kuti madera aku Chikwawa ndi Nsanje amene akulephera kumvera Radio Maria adzayimvera bwino lomwe,” anatero bambo Kimu. Iwo anati zida zonse zofunika zilipo koma kuti ntchitoyi itheke pakusowekera ndalama zokwana 25 million kwacha. Bambo Kimu anati, “Tower tinagula kale tinasungitsa kwa mkhristu wina ku Blantyre. Zida zonse zilipo kale, zomwe zikusowa ndi ndalama zokwana 25 million kuti tsopano tikamange transmitter imeneyi.” Padakalipano Radio Maria Malawi ili ndi ma studio ake aang’ono m’madayosizi a Mzuzu, Lilongwe, Dedza, Zomba komanso Blantyre ndipo komwe kulibe ma studio-wa ndi ku madayosizi a Karonga ndi Chikwawa omwe ali kumathero a dziko lino. Radio Maria Malawi ili ndi ma transmitter asanu ndi atatu omwe ali ku Mpingwe, Zomba, Monkeybay, Namwera, Dedza, Mzuzu, Lilongwe komanso ku Dowa. Kupatula ku Thyolo, wailesiyi ilinso ndi malingaliro oyika ma transmitter ku Dwangwa komanso ku Karonga.",https://www.radiomaria.mw/radio-maria-malawi-ikulingalira-zokhazikitsa-studio-ku-dayosizi-ya-chikwawa/,"November 3, 2021",Izahaki Mwacha
Apempha Makolo Atenge Gawo Polimbikitsa Maphunziro a Ana Ovutikitsitsa,"Wachiwiri wapampando woyang’anira dera la Ngongonda, ku Chitedze mu arkidayosizi ya Lilongwe, a Angelo Mtikuthira, alimbikitsa akhristu kuti adzitengapo gawo polimbikitsa maphunziro a ana ovutikitsitsa m’dziko muno. A Mtikuthira ayakhula izi loweruka pambuyo polandira thandizo la zipangizo zophuzilira zomwe nthambi yowona za maphunziro mu arkidayosizi ya Lilongwe yapereka, kwa ana ovutikitsitsa okwana 45 a m’derali. Iwo alimbikitsanso akhristuwa kuti akhale odzidalira posawerengera thandizo losiyanasiyana lochokera ku mabungwe komanso maiko ena zomwe ati zitha kuthandizira kusula tsogolo labwino la ana ovutikitsitsa mdziko muno. “Anthu eni ake tikhale patsogolo kuthandiza ana athu pa zosoweka zawo. Ifeyo tikuyenera kuyambapo kuti ena ofuna adzigibwera pambuyo ndi thandizo lawo lomwe akufuna kutipatsa,” anatero a Mtikhutira. Polankhulapo ena mwa ana omwe alandira thandizo la zipangizo zophunzilirazi, Paulo Piyasoni komanso Mphatso Paska anati ndi okondwa kwambiri kaamba ka thandizolo.",https://www.radiomaria.mw/apempha-makolo-atenge-gawo-polimbikitsa-maphunziro-a-ana-ovutikitsitsa/,"October 28, 2021",Izahaki Mwacha
Alamulidwa Zaka 21 Kaamba Kogwilira Mwana wa Chaka Chimodzi,"Bwalo la milandu la m’boma la Mangochi lalamula a James George kuti akagwire ukayidi kwa zaka 21 kaamba kogwilira mwana wawo wamkazi womupeza wa chaka chimodzi ndi miyezi iwiri. Malinga ndi woyimira boma pa mlanduwu Sergeant Anthony Mchiswe, pa 6 September chaka chino, mkazi wa bamboyu adasiya mwanayo akugona ndi kupita ku mtsinje kukatunga madzi ndipo pobwelera anamva kwa m`bale wawo kuti anawona amuna awo akumusambitsa mwanayo koma amatuluka magazi ku malo ake obisika. Nkhaniyi inakasiyidwa ku polisi ya Masuku ndipo zotsatira za kuchipatala zinatsimikiza kuti mwanayu anagwiridwadi. Mkuluyu anawukana mlanduwu zomwe zinachititsa mbali ya boma kuti ibweretse mboni zinayi zomwe zinachititsa kuti mkuluyu apezeke wolakwa. Popereka chigamulo chake Senior Resident Rodrick Michongwe analamula mkuluyu kuti akakhale ku ndende ndi kukagwira ntchito ya kalavula gaga kuti ena atengerepo phunziro ponena kuti milandu ya mtunduwu ikuchulukira m’bomalo. A James George amachokera mudzi mwa Namaningawa ya mfumu yayikulu Bwananyambi m`boma la Mangochi.",https://www.radiomaria.mw/alamulidwa-zaka-21-kaamba-kogwilira-mwana-wa-chaka-chimodzi/,"October 28, 2021",Izahaki Mwacha
Papa Wathandiza Dziko La Syria ndi Ndalama,"Mtsogoleri wa Mpingo wa Katolika pa dziko lonse Papa Francisco wapereka thandizo la ndalama ku dziko la Syria. Malinga ndi malipoti a Vatican Radio, mkulu wa bungwe la ku likulu la Mpingo wa Katolika ku Vatican lomwe limayang’ana ntchito za Mpingo wa Katolika wa ku m’mawa, Cardinal Leonardo Sandri yemwe akucheza m’dziko la Syria ndi yemwe walengeza kwa maepiskopi a Mpingo’wu m’dzikolo za thandizo la ndalama pafupifupi 150 million Kwacha zomwe Papa Francisco wapereka zoti zigwire ntchito yothandizira anthu osaukitsitsa. Cardinal Sandri walengezanso kuti mwezi wa March chaka mawa, akuluakulu a ku likulu la Mpingo wa Katolika ku Vatican ndi mabungwe a Mpingo’wu omwe amapereka zithandizo zosiyana-siyana adzakhala ali m’dzikolo kuti awone m’mene angathandizire dzikolo pa ntchito yothandiza anthu osauka pofuna kuti Mpingo udziyendera limodzi ngakhale pa nkhani za chitukuko. Iye watsimikizira Mpingo wa Katolika m’dziko la Syria kuti Papa Francisco ali nawo pafupi poganizira kuti dziko la Syria lakhala likudutsa m’mavuto osiyana-siyana kuphatikizapo nkhondo. Cardinal Sandri wati Sinodi ya maepiskopi a Mpingo wa Katolika yomwe Papa Francisco adatsekulira ndi mwayi wa ukulu kuti Mpingo ukhale ukusinkhasinkha ndi kudziyeretsa kuti usanduke watsopano mu zochitika zake. Cardinal Sandri ali m’dziko la Syria kwa masiku asanu ndi anayi (9).",https://www.radiomaria.mw/papa-wathandiza-dziko-la-syria-ndi-ndalama/,"October 28, 2021",Izahaki Mwacha
Boma Layamikira a Zipembedzo Polimbana ndi Nkhanza,"Boma layamikira akuluakulu a zipembedzo mdziko muno kamba ka chidwi chomwe ali nacho chofuna kuthana ndi mchitidwe wa nkhaza omwe amayi komanso ana amakumana nawo. Mlembi wamkulu mu unduna owona kuti pasakhale kusiyana pakati pa amayi ndi abambo, chisamaliro cha anthu ndi chitukuko cha m’madera, mayi Roselyn Makhumula anena izi lachinayi mu mzinda wa Lilongwe pa mkumano wa mabungwe a zipembedzo omwe cholinga chake ndi kulimbikitsa atsogoleri a mipingo za kufunika kophunzitsa anthu za kuyipa kochitira nkhanza amayi komanso ana. Mayi Makhumula ati a mipingo ali ndi udindo waukulu ndipo ati ali ndi kuthekera kofikira anthu ochuluka kumadera osiyanasiyana a dziko lino. “Tinaganiza zokumana ndi akuluakulu a zipembedzo chifukwa choti iwowa amakhala pafupi ndi anthu ndipo anthu amawakhulupilira mu zambiri choncho sikungakhale kovuta kuti nawonso awafikire anthu omwe amawatumikira ndi uthenga wokhudza kuthetsa kuchitirana nkhanza,” anatero mayi Makhumula. Polankhulapo mkulu wa bungwe la Malawi Council of Churches, bishop Fanuel Magangani anati akudzindikira za udindo wawo pa ntchitoyi. “Mu umodzi muli mphamvu ndipo tonse tabwera pamodzi kuti tilimbane ndi nkhondo imeneyi,” anatero bishop Magangani.",https://www.radiomaria.mw/boma-layamikira-a-zipembedzo-polimbana-ndi-nkhanza/,"October 28, 2021",Izahaki Mwacha
Anthu Atatu Afa Atawombedwa Ndi Mphenzi ku Mangochi,"Anthu atatu afa atawombedwa ndi mphenzi mdera la Masuku m’boma la Mangochi. Malinga ndi wofalitsa nkhani za apolisi m’bomalo Sub Inspector Amina Tepani Daudi, anthuwa ndi mayi ndi mwana wake komanso bambo wina wa nyumba yoyandikana nayo. Anthuwa ndi a Mussah Dickson, a zaka 25 zakubadwa ochokera m’mudzi mwa Bula mfumu yaikulu Nsamala m’boma la Balaka, a Aisha Wyson, a zaka 28 zakubadwa ndi Sainet Wyson yemwe ndi mwana wa mayiwa wa zaka 8 zakubadwa onse ochokera m’mudzi mwa Masuku mfumu yayikulu Bwananyambi m’boma la Mangochi. Iye wati mphenziyi inawomba anthuwa pamene amacheza pakhonde mvula ikugwa ndipo anthuwa anavulala kwambiri. Itachitika ngoziyi, anthuwa anawatengera ku chipatala cha Mulibwanji komwe zinatsimikizika kuti afa kaamba ka nyetsi yochokera ku chiphaliwalicho.",https://www.radiomaria.mw/anthu-atatu-afa-atawombedwa-ndi-mphenzi-ku-mangochi/,"October 28, 2021",Izahaki Mwacha
LAMULUNGU LA 29 PA CHAKA,"Kutumikira Osati Kutumikiridwa
Chaka B
Psalter Week I
Liturgical Vestment: G
17 October 2021
NYIMBO YOLOWERA Cf. Salimo 17: 6, 8
Ndikupemphera kwa Inu,
chifukwa mudzandiyankha Inu Mulungu;
tcherani khutu lanu kuti mumve mau anga.
Mundisunge ngati mwana wa diso,
munditeteze pansi pa mapiko anu.
PEMPHERO LOYAMBIRIRA
Mulungu wamphamvuzonse ndi wamuyaya,
mutithandize kuti kufuna kwathu
kufanane ndi kufuna kwanu,
ndipo titumikire ulemerero wanu
ndi mtima woona.
Mwa Yesu Khristu,
Ambuye ndi Mulungu wathu,
amene ali ndi moyo ndi ufumu
limodzi nanu ndi Mzimu Woyera,
tsopano ndi panthawi zosatha. Amen.
MAU OYAMBA Yesaya 53:10-11
Mau a m’Buku la Mprofeti Yesaya
Iye adapereka moyo wake kuti ukhale nsembe yokhululukira machimo.
Komabe ndi Chauta yemwe
amene adaafuna kuti amuzunze,
ndipo adamsautsadi.
Iye adapereka moyo wake
kuti ukhale nsembe yokhululukira machimo.
Choncho adzaona zidzukulu zake,
adzakhala ndi moyo wautali,
ndipo chifuniro cha Chauta chidzachitika mwa iye.
Atatha mazunzo akewo,
adzaona phindu lake, ndipo adzakhutira.
Mwa nzeru zake mtumiki wanga wolungamayo
adzasenza machimo a anthu onse
kuti iwo ambiri a iwo asadzapezekenso kuti ndiopalamula.
Mau a Ambuye. Tithokoze Mulungu.
Nyimbo ya Salimo Salimo 33:4-5.18-20.22
Ch. Inu Chauta, chikondi chanu chosasinthika
chikhale pa ife, chifukwa timakhulupirira Inu.
Mau a Chauta ndi olungama,
zochita zake zonse amazichita mokhulupirika.
Iye amachita zolungama ndi kuweruza mosakondera.
Amaonetsa chikondi chosasinthika pa dziko lonse lapansi.
Ch. Inu Chauta, chikondi chanu chosasinthika
chikhale pa ife, chifukwa timakhulupirira Inu.
Chauta amayang’ana anthu omumvera,
ndi odalira chikondi chake chosasinthika.
Iye amachita izi kuti awapulumutse ku imfa
ndi kuwasungira moyo anthuwo pa nthawi ya njala.
Ch. Inu Chauta, chikondi chanu chosasinthika
chikhale pa ife, chifukwa timakhulupirira Inu.
Mitima yathu ikuyembekeza Chauta,
chifukwa Iye ndiye chithandizo ndi chishango chathu.
Inu Chauta, chikondi chanu chosasinthika
chikhale pa ife,
chifukwa timakhulupirira Inu.
Ch. Inu Chauta, chikondi chanu chosasinthika
chikhale pa ife, chifukwa timakhulupirira Inu.
MAU ACHIWIRI Ahebri 4:14-16
Mau a m’Kalata kwa Ahebri
Tiyandikire mopanda mantha ku mpando wachifumu wa Mulungu wokoma mtima.
Tiyeni tsono, tigwiritse chikhulupiriro chimene timavomereza. Pakuti tili naye Mkulu wa ansembe wopambana, amene adapita mpaka kukafika kumwamba kwenikweni kwa Mulungu. Iyeyu ndi Yesu, Mwana wa Mulungu. Sitili ndi Mkulu wa ansembe woti sangathe kutimvera chifundo chifukwa cha zofooka zathu. Wathu Mkulu wa ansembe onse adayesedwa pa zonse, monga momwe ife timayesedwera, koma Iye sadachimwe konse. Tiyeni tsono, tiyandikire mopanda mantha ku mpando wachifumu wa Mulungu wokoma mtima. Kumeneko tidzalandira chifundo, ndipo mwa kukoma mtima kwa Mulungu tidzapeza thandizo pa nthawi yake yeniyeni.
Mau a Ambuye. Tithokoze Mulungu
Nyimbo ya Mthenga Woyera
Aleluya. Ngodala anthu amene ali osauka mu mtima mwao, pakuti Ufumu wakumwamba ndi wao.Aleluya.
MTHENGA WOYERA Marko 10:35-45
Mau a Mthenga Woyera monga adalembera Marko
Mwana wa Munthu adabwera osati kuti ena adzamtumikire ai,
koma kuti Iyeyo adzatumikire anthu ndi kupereka moyo wake
kuti aombole anthu ochuluka.”
Yakobo ndi Yohane, ana aja a Zebedeo, adadzauza Yesu kuti, “Aphunzitsi, ife timati bwanji titakupemphani kanthu, mutichitire.” Yesu adaŵafunsa kuti, “Inuyo mukufuna kuti ndikuchitireni chiyani?” Iwo adati, “Timafuna kuti pamene mudzakhale mu ulemerero wanu, mudzatiike wina ku dzanja lanu lamanja, wina ku dzanja lanu lamanzere.” Koma Yesu adati, “Simukudziŵa zimene mukupempha. Kodi inu mungathe kumwa nao chikho chamasautso chimene ndikudzamwera Ine? Kodi inu mungathe kulandira nao ubatizo wa mavuto umene ndikudzalandira Ine?” Iwo aja adayankha kuti, “Inde, tingathe.” Apo Yesu adati, “Chabwino, chikho chimene Ine ndikudzamwacho, inunso mudzamwa nao, ndipo ubatizo umene Ine ndikudzalandirawo, inunso mudzalandira nao. Koma Ineyo si udindo wanga kusankha munthu kuti akhale ku dzanja langa lamanja, kapena ku dzanja langa lamanzere. Mulungu ndiye adzapereke malo ameneŵa kwa omwe Iye mwini adaŵakonzera.”
Pamene khumi ena aja adamva zimenezi, adapsera mtima Yakoboyo ndi Yohaneyo. Koma Yesu adaŵaitana ophunzira akewo, naŵauza kuti, “Mukudziŵa kuti pakati pa anthu akunja, anthu amene amati ngolamulira, amadyera anthu ao masuku pa mutu. Akuluakulu aonso amaonetsadi mphamvu zao pa anthu ao. Koma pakati pa inu zisamatero ai. Aliyense wofuna kukhala mkulu pakati panu, azikhala mtumiki wanu. Ndipo aliyense wofuna kukhala mtsogoleri pakati panu, azikhala kapolo wa onse. Chitani monga m’mene adachitira Mwana wa Munthu: adabwera osati kuti ena adzamtumikire ai, koma kuti Iyeyo adzatumikire anthu ndi kupereka moyo wake kuti aombole anthu ochuluka.”
Mthenga wa Ambuye. Ulemu kwa Inu Ambuye Yesu Khristu.
ULALIKI
Okondedwa abale ndi alongo mwa Ambuye.
Lero ndi Lamulungu la nambala 29 pa chaka chachipembedzo. Mawu Oyamba ndi a mu Mthenga Wabwino akugwirizana pa mutu wa khalidwe labwino ndi lokoma lakutumikira ena osati khalidwe loipa, lodzikonda ndi lonyansa lofuna kutumikiridwa. Chifukwa cha ichi tasankha kuti mutu wa mapemphero athu lero ukhale wakuti: Kutumikira osati kutumikiridwa.
Tikumbutsane kuti Yesu ndi ophunzira ake ali paulendo wopita ku Yerusalem. Kumeneko akulu ansembe ndi aphunzitsi a malamulo akamukwapula, kumuseka, kumuseweretsa, kumuthira malovu, kumuzunza ndikumupha pomukhomera pamtanda, koma patapita masiku atatu, Yesu adzauka kwa akufa.
Ku Yerusalemu, Yesu nali kupita ku chikondwerero cha Pasaka. Kwa Ayuda, kunali lamulo lokhwima kwambiri lakuti mwamuna aliyense anayenera kuyenda ulendo wokapemphera ku Yerusalemu katatu pachaka. Akazi ndi amayi oyembekezera samakakamizidwa kupita. Mwina chifukwa ulendo wake udali wautali kwambiri. Ku Yerusalemu kumachitika chaka cha Pasaka, Pentekosite ndiponso chaka cha Teberenakulo. Anthu oposa 200,000 amayenda ulendo umenewo katatu pachaka kupita kukapemphera ku Yerusalemu.
Choncho, leronso Mthenga wa Marko ukutifotokozera za Ambuye Yesu ndi ophunzira awiri amene akufuna kukhala ndi maudindo pakati pa anzao. Mu Mthenga wa Mateyo, pempho lofuna kukhala paudindo wapamwamba mu ufumu wa Yesu akupempha si Yakobe ndi Yohane ayi, koma akulipereka ndi mayi awo Salome (Mateyo 20:20-23). Yesu akunenetsa kuti amene akufuna kukhala wamkulu ayenera kukhala wotumikira onse ndikutenga khalidwe lakapolo. Tisaiwaletu kuti zonsezitu zikuchitika paulendo wopita ku Yerusalemu.
Lero Yakobe ndi Yohane ana a Zebedeo ali ndi pempho kwa Ambuye Yesu. Iwo adati, “Aphunzitsi, ife timati bwanji titakupemphani kanthu, mutichitire.” Yesu adaŵafunsa kuti, “Inuyo mukufuna kuti ndikuchitireni chiyani?” Iwo adati, “Timafuna kuti pamene mudzakhale mu ulemerero wanu, mudzatiike wina ku dzanja lanu lamanja, wina ku dzanja lanu lamanzere” (Marko 10: 35-37).
Mongofuna kuseleula, apa titha kuyerekeza kuti Yakobe ndi Yohane amapempha Yesu cheke chotsegula cha pay cash ndipo malo amene timalemba ndalama paja, palembedwe kuti, ulemerero wakumwamba wa Yakobe ndi Yohane. Kudzanja lamanja ndi dzanja lamanzere. Osayina kukhala Yesu.
Tikamvetsetsa bwinobwino, tikuona kuti, Yesu sakukana pempho la Yakobe ndi Yohane ayi, koma akuwayankha powauza zochita zoti iwo eni ayenera kutsatira kuti alandire cheke chimenechi. Yesu akuwayankha kuti, “Kodi inu mungathe kumwa nao chikho chamasautso chimene ndikudzamwera Ine? Kodi inu mungathe kulandira nao ubatizo wa mavuto umene ndikudzalandira Ine?” Iwo aja adayankha kuti, “Inde, tingathe” (Marko 10:38-39). Ubatizo umene Yesu akunena apa, si Ubatizo umene wansembe adatitsira madzi pamphumi pathu ayi, koma akutanthauza kudzipereka kwathunthu potumikira ena osati kutumikiridwa.
Zodabwitsa kwambiri ndizakuti ophunzira a Yesu, tikuona kuti sakumvetsetsabe zimene Yesu wakhala akuwaphunzitsa nthawi yonseyi. Iwo akuganizabe kuti kuyenda ndi Yesu amene amachiritsa anthu odwala, anthu akhungu, agonthi, kuukitsa anthu akufa monga mtsikana uja ndi Lazalo uja, kukuthanthauza kuti zabwino zonse ziyenera kukhala zawo. Mwachidule tinene kuti Yakobe ndi Yohane akufuna moyo wodzdza ndi zinthu zofewa zokhazokha. Samamvetsetsabe kuti, palibe chipulumutso cha tchipi kapena palibe chipulumutso chotola!! Yesu sakuwabisira mawu ayi, akuwauza ophunzira ake kuti, “Aliyense wofuna kukhala mkulu pakati panu, azikhala mtumiki wanu. Ndipo aliyense wofuna kukhala mtsogoleri pakati panu, azikhala kapolo wa onse. Chitani monga m’mene adachitira Mwana wa Munthu: adabwera osati kuti ena adzamtumikire ai, koma kuti Iyeyo adzatumikire anthu ndi kupereka moyo wake kuti aombole anthu ochuluka” Marko 10:43-45.
Mwachidule, ophunzira a Yesu akungoona mwa Yesu zinthu izi: mphamvu, ufumu, kupambana ndi ulemerero. Koma Yesu akuwauza kuti, “Chitani monga m’mene adachitira Mwana wa Munthu: adabwera osati kuti ena adzamtumikire ai, koma kuti Iyeyo adzatumikire anthu” (Marko 10:45). Choncho, chitsanzo chathu chachikulu pakutumikira ena ndiye Ambuye athu Yesu Khristu.
Yesu akutiphunzitsa ife tomwe kuti, tiyenera kukhala otumikira monga akapolo, tikatero tidzakhala ndi chimwemwe chosatha chakumwamba. Chuma, ulemerero, mphamvu ndi zosangalatsa zapansi pano sizingatipatse chisangalalo chamuyaya. Chimwemwe chamuyaya timachipeza pamene tikhala otumikira anzathu.
Monga Yakobe ndi Yohane sakumvetsetsa kuti mphamvu, ufumu ndiponso ulemerero sizingawapatse chipulumutso chosatha, koma kukhala otumikira ena, nafenso lero tiyeni tipezepo phunziro lakuti, tiyenera kukhala ngati Ambuye Yesu potumikira anzathu, posambitsa mapazi a anzathu popanda kuyembekezera kanthu. Kwa Ayuda, kusambitsa mapazi inali ntchito ya kapolo. Nafenso tiyenera kukhala ndi mtima wa kapolo podzichepetsa potumikira anzathu. “Iyeyu anali ndi umulungu chikhalire, komabe sadayese kuti kulingana ndi Mulungu ndi chinthu choti achigwiritsitse. Koma adadzitsitsa kotheratu pakudzitengera umphawi wa kapolo, ndi kukhala munthu wonga anthu onse. Ali munthu choncho adadzichepetsa, adakhala womvera mpaka imfa, imfa yake yapamtanda” (Afilipi 2:6-8).
Ife lero titha kuwanena Yakobe ndi Yohane kuti anali okula mtima kapena odzikonda chifukwa amadzisankhira okha malo a pamwamba. Komatu maganizo a anyamata awiriwa akujambula bwino kwabasi maganizo amene amakhala mu mtima mwa inu ndi ine ofuna nthawi zonse kuti zabwino zonse zizikhala zathu. Akujambula bwinobwino maganizo amene amabweretsa mavuto mu mpingo pamene anthu safunanso kutumikira koma kutumikiridwa. Zotsatira zake zimakhala kukanganirana maudindo mpaka kudana, kuipitsirana mbili kapena kuphana kumene. Tayesani kusuzumira m’madayosezimo, m’zipani za ansembe, asisitere ndi abrazalazo, m’mabungwe a mu mpingowo ndipo mukazipeza zonsezi zili mbwerekete. Mmalo motumikira Mulungu ndi anthu, timakhala otanganidwa zedi kukanganirana maudindo, chuma ndi ulemerero wa padziko lapansi pano. Mmalo motanganidwa ndi kulalika, kupemphera, kuthandiza anthu osauka ndi kusamalira akhristu powagawira masakramenti ndikuwaphunzitsa, timakhala otanganidwa ndikufunafuna mipando ndi zosangalatsa za padziko lapansi pano. Maganizo a Yakobe ndi Yohane akujambula bwino kwabasi maganizo omwe amakhala pakati pa anthu mu zipani zosiyansiyana za ndale kapena malo osiyanasiyana kumene timagwira ntchito m’boma kapena m’mabungwe osakhala a boma ndi m’makampani. Kodi ndi malo ati komwe anthu ake sakanganirana maudindo, ulemerero, chuma ndi zina mpakana kuchitirana chipongwe? Kodi ndi malo ati komwe sachitirana nsanje chifukwa chakuti wina akudalitsidwa kuposa iwo?
Ngwazo wathu lero ukhale wodzisuzumira mu mtima mwathu ndikudzifunsa kuti, “kodi khalidwe langa pakati pa anzanga ndilofuna kutumikira Mulungu ndi anthu ena kapena ayi?” Ambuye Yesu akutiuza kuti tisenze mtanda wathu osati tivale Ufumu. Tikhale otsiriza osati oyambirira. Tikhale otumikira ena makamaka anthu osauka osati kukhala mabwana otumikiridwa ayi. Amen.
Ine ndimvera Mulungu mmodzi yekha…
Mapemphero a Akhristu
Abale, pamodzi ndi mapemphero athuwa tipereke kwa Mulungu zowawa ndi zovuta zamitundumitundu zimene anthu amapeza m’dziko lino lapansi:
1. Atsogoleri a Mpingo atumikire akhristu ao modzichepetsa ndi mosadziwerengera, ndipo asaope kumva zowawa ndi kutaya moyo wao womwe chifukwa cha iwo.
Tikupemphani, mutivomereze.
2. Akhristu amene akuzunzidwa chifukwa cha chokhulupirira Mulungu, aonetse kulimba mtima, podziwa kuti mphotho yao idzakhala yaikulu kumwamba.
Tikupemphani, mutivomereze.
3. Anthu odwala ndi ena onse amene akuvutika m’mitima mwao apeze mphamvu zopirira mavuto, polingalira za kuzunzidwa kwa Yesu Khristu Mpulumutsi.
Tikupemphani, mutivomereze.
4. Ife tomwe tiyesetse kuiwala zowawa ndi zovuta zathu poganizira kusauka kwa anzathu, ndipo tiwathandize m’zowawa zao potsata chitsanzo chimene Ambuye adatisiyira.
Tikupemphani, mutivomereze.
Atate, tkupereka kwa Inu mapemphero athu amenewa, podziwa kuti mudzatimvera chifundo ndi kutithandiza pa nthawi yake. Mwa Yesu Khristu Ambuye athu. Amen.
PEMPHERO LOPEREKERA
Inu Ambuye,
Tikukupemphani,
mutipatse mtima wolemekeza moonadi mphatso zanu
kuti kudzera mu mphamvu yoyeretsa ya chaulere chanu,
tithe kuyeretsedwa ndi misteri
zimene tikukondwerera pano.
Mwa Yesu Khristu Ambuye athu.
NYIMBO YOLANDIRIRA Cf. Salimo 32: 18-19
Chauta amayang’ana anthu omumvera,
ndi odalira chikondi chake chosasinthika.
Iye amachita izi kuti awapulumutse ku imfa,
ndikuwasungira moyo anthuwo panthawi ya njala.
Kapena: Marko 10: 45
Mwana wa munthu adabwera kuti adzapereke moyo wake
kuti awombole anthu ochuluka.
PEMPHERO LOTHOKOZERA
Inu Ambuye,
lolani kuti popindula
ndi nsembe ya kumwamba taiperekayi,
tithandizidwe ndi zimene mukutipatsa panthawi ino,
ndi kukhala okonzeka kulandira mphatso zamuyaya.
Mwa Yesu Khristu Ambuye athu.
PEMPHERO LOTSIRIZA (Pa msonkhano wamapemphero)
Atate, Mwana wanu adadza pansi pano kudzatumikira anthu ndi kupereka moyo wake kuti awaombole. Mutithandize ife atumiki anu kuti tikhale nawo mtima womwewo. Nafenso tizitumikira anzathu modziiwala ndi mwachifundo, pakuwathandiza m’zosowa zao, osaopa kuwasaukira ndi kupereka moyo wathu womwe. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/lamulungu-la-29-pa-chaka/,"October 16, 2021",Izahaki Mwacha
Wogwira Ntchito Zachipatala Akagwira Ukayidi wa Zaka 19 pa Mlandu Wogwilira Wodwala,"Bwalo la milandu la Senior Resident Magistrate m’boma la Mangochi lalamula bambo wina wogwira ntchito pa chipatala cha Mangochi kuti akakhale ku ndende kwa zaka 19 kamba komupedza olakwa pa mulandu wogwilira mayi wina wa zaka 20 zakubadwa. Bwaloli linamva kudzera kwa woyimira boma pa mulandu Inspector Amos Mwase, kuti izi zinachitika pa 8 August chaka chino pomwe bambo-yu George Gwangwala yemwe ndi wa zaka 31 zakubadwa anagwilira mayiyu atamuitanira ku chipinda china pa chipatalapo kuti amuthandize pa zamatenda omwe amadwala. Mayiyo akuti atafika m’chipindapo ndi pomwe wazachipatalayo anayamba kumugwilira. Mayiyu atamutengera ku chipatala cha Mangochi ndi komwe anatsimikiza kuti anagwililiridwa. Atawonekera ku bwalo la milandu nkuluyu anawukana mulanduwu kufikira pomwe boma linabweretsa mboni zinayi zomwe zinachititsa kuti mkulu-yu apezeke olakwa. A Gwangwala akuti anapempha bwalolo kuti liwapatse chilango chofewa kaamba koti mwakolo awo anawononga ndalama zochuluka powalipilira ku sukulu ya zachipatala. Koma popereka chigamulo chake Senior Resident Magistrate Rodrick Michongwe wati wapereka chilango cha mtunduwu kuti ena atengerepo phunziro ponenanso kuti mchitidwewu uli ndi kuthekera koyipitsa mbiri ya ogwira ntchito zachipatala. A George Gwangwala amachokera m’mudzi wa Heleman m’dera la mfumu yaukulu Khwethemule m’boma la Thyolo.",https://www.radiomaria.mw/wogwira-ntchito-zachipatala-akagwira-ukayidi-wa-zaka-19-pa-mlandu-wogwilira-wodwala/,"October 14, 2021",Izahaki Mwacha
Papa Walangiza Azachipatala Aleke Mchitidwe Wochotsa Pathupi,"M’mawu ake kwa anthu ogwira ntchito za chipatala a m’dziko la Italy, Papa Francisco wabwereza kunena kuti kuchotsa pathupi ndi kupha kotero iye wapempha anthuwa kuti azitsata malamulo pogwira ntchito yawo. Papa Francisco wati ndi kofunika kuti anthuwa adziteteza moyo wa anthu omwe sangathe kudzilankhulira kapena kudziteteza. Iye wakamba za kufunika koti anthu ogwira ntchito za chipatala azikhala pafupi ndi amayi oyembekezera ndi kumawazindikiritsa kuti palibe phindu lililonse lobwera pa kuchotsa pathupi. Papa’yu wati ndi kofunika kuti anthu ogwira ntchito za chipatala azigwira ntchito yao mokomera onse ponena kuti angakhale anthu achikulire amene nao akuyenera kulandira chisamaliro monga munthu wina aliyense popeza nao ndi ofunika. Anthu ogwira ntchito za chipatalawa omwe alipo 150 akuchita msonkhano wao wa nambala 42 mu mzinda wa Rome m’dziko la Italy.",https://www.radiomaria.mw/papa-walangiza-azachipatala-aleke-mchitidwe-wochotsa-pathupi/,"October 14, 2021",Izahaki Mwacha
Papa Wati Chikhristu Chimapewa Tsankho,"Mtsogoleri wa Mpingo wa Katolika pa dziko lonse Papa Francisco wati chikhristu chikuyenera kuthandiza anthu kukhala omasuka kulandira ena posayang’anira komwe akuchokera. Malinga ndi malipoti a Vatican Radio, Papa walankhula izi dzulo ku likulu la Mpingo ku Vatican. Iye wati chikhristu chikuyenera kuthandiza akhristu kupewa kumangoyang’ana zawo zokha. Papa Francisco wati ndi zotheka kulandira chikhristu ndipo pa nthawi yomweyo ndi kumalemekezanso chikhalidwe. Iye wati kukhala mkhristu sizikutanthauza kuti anthu asiye kulemekeza chikhalidwe chawo. Papa Francisco wati ndi zolakwika kuti powalalikira anthu za Uthenga wa Chipulumutso anthu a ku madera ena amakakamizidwa kusiya zonse zokhudza chikhalidwe chao kuphatikizapo zinthu zabwino zomwe, zinthu zomwe iye wati sizinathandize kuti Mpingo ukhale wolemera ndi zikhalidwe za anthu zosiyana-siyana. Iye wati kalata ya Paulo Woyera yolembera a Galatiya ikufotokoza bwino za kufunika kolemekeza chimene anthu ali, the duty of respecting “the cultural origin of every person,” leading to an openness to all peoples and cultures of all times.",https://www.radiomaria.mw/papa-wati-chikhristu-chimapewa-tsankho/,"October 14, 2021",Izahaki Mwacha
Bungwe la Torch Trust for the Blind Lapereka Maphunziro Kwa Osawona,"Bungwe lina lomenyera ufulu wa anthu osawona la Torch Trust for the Blind lapempha anthu omwe ali ndi ulumali osawona kuti asamaziyang’anire pansi kaamba koti nawo ali ndi kuthekera kochita ntchito zosiyanasiyana. Mkulu wa bungweli kuno ku Malawi, a Stanley Moyo ayankhula izi lachitatu pa maphunziro omwe anakonzera magulu a anthu okhala ndi ulumali wosaona okwana khumi a m’boma la Chikwawa. Iwo ati bungwe lawo linakonza maphunzirowa ndi cholinga chowapatsa mphamvu anthu omwe ali ndi ulumali osawona kuti adzikwanitsa kuchita ntchito zosiyanasiyana zotukula miyoyo yawo. Pamenepa a Moyo apempha mafumu, mabungwe ena kuphatikizapo boma kuti azitenga gawo lalikulu pothandiza anthu a ulumali otere. “Timawapempha abale athuwa kuti akamakhala asamaziyang’anire pansi chifukwa nawonso angathe kugwira ntchito zosiyanasiyana monga kulima, uphunzitsi ndi zina,” anatero a Moyo. Pothilirapo ndemanga, wapampando wa gulu la Ndakwera Fellowship Centre, a Anderson Stanford Ofesi, ati sibwino kuti anthu amaulumali osaiyanasiyana azidziyanga’anira pansi. Kuwonjezera apo, a Ofesi apempha boma, mabungwe ndi magulu osiyanasiyana kuti aziwaganizira anthuwa pa ntchito za chitukuko zomwe zingapindulire anthu amaulumaliwa. “Ife tikupempha kuti pakakhala ntchito za chitukuko monga za ntukula pakhomo, azitiganizira ife anthu osawona,” anatero a Ofesi. M’mawu awo, mayi Aida Maya ati maphunzirowa awathandiza kwambiri kupeza luso ndi upangiri pa momwe angamakhalire limodzi ndi anzawo. “Maphunziro amenewa atithandiza kwambiri chifukwa mbuyomu sitinachitepo maphunziro ngati amenewa, izi zitithandiza kuti tizitha kulumikizana bwino ndi anthu ena,” anatero mayi Maya. Bungwe la Torch Trust for the Blind linakhazikitsidwa m’chaka cha 1993 ndi cholinga chofuna kuthandiza anthu osawona ndi mabuku a anthu osawona kuti nawonso adzitha kulemba ndi kuwerenga.",https://www.radiomaria.mw/bungwe-la-torch-trust-for-the-blind-lapereka-maphunziro-kwa-osawona/,"October 14, 2021",Izahaki Mwacha
Papa Francisko Wavomereza za Mirakuli ya Papa Yohane Paulo Woyamba,"Mtsogoleri wa Mpingo wa Katolika pa dziko lonse Papa Francisco wavomereza za murakuli womwe ukuyenereza Papa Yohane Paulo Woyamba kukhala wodala. Malinga ndi malipoti a Vatican Radio Papa Francisco wavomereza izi lero ku likulu la Mpingo ku Vatican pa maso pa bungwe lomwe limaona za anthu oyera mu Mpingo. Papa Yohane Paulo Woyamba ayamba kutchedwa wodala posachedwapa Kudzera mu murakuli umenewu ndiye kuti posachedwapa Papa Yohane Paulo Woyamba azitchulidwa “wodala.” Malipoti akulongosola za msungwana wina wa zaka 11 yemwe anadwala mwa kayakaya koma zatsimikizika kuti kudzera mu uneneri wa Papa Yohane Paulo Woyamba, msungwanayu anachira mosayembekezereka. M’mene zateromu ndiye kuti Papa Francisco alengeza za tsiku la mwambo wokhazikitsa Papa Yohane Paulo Woyamba kukhala wodala. Papa Yohane Paulo Woyamba yemwe dzina lake la Ubatizo ndi Albino Luciani anabadwa pa 17 October m’chaka cha 1912 m’dziko la Italy ndipo anamwalira mwadzidzidzi pa 28 September m’chaka cha 1978 atangokhala Papa kwa masiku 33. Papa Yohane Paulo Woyamba amadziwika kwambiri chifukwa cha msangala wake ndi chifukwa chake anthu amamutchula kuti “the smiling Pope.”",https://www.radiomaria.mw/papa-francisko-wavomereza-za-mirakuli-ya-papa-yohane-paulo-woyamba/,"October 13, 2021",Izahaki Mwacha
Sing’anga Akagwira Ukayidi kwa Zaka 16 pa Mlandu Wogwilira,"Bwalo la milandu la Liwonde Senior Resident lalamula sing’anga wina kuti akakhale ku ndende ndi kukagwira ntchito ya kalavulagaga kwa zaka 16 pa mlandu wogwilira. Bwalo la milandu kudzera mwa woyimira boma pa mlanduwu Inspector Cliff Kalawa wochokera ku polisi ya Ntaja, linamva kuti mu mwezi wa June chaka chino, mkuluyu Mustafa Madetsa Khumbadzi yemwe ndi sing’anga komanso amakhala moyandikana ndi makolo a msungwanayo, adayamba kumufunsira msungwanayo yemwe ndi wa zaka 13 zakubadwa ndipo mu mwezi wa July, mkuluyu anayamba kugonana ndi msungwanayo. Pa 12 September cha mma 8 koloko ya madzulo, msungwanayu anasowa pakhomo pakwao ndipo makolo atafunsa mchemwali wake ndi yemwe anawulura kuti wapiti kwa sing’anga-yo komwe anayitanidwa. Makolowo atafika ku nyumba kwa mkuluyu, mwanayo anali ali mnyumba mwa mkuluyu ndipo iye atawona makolo a msungawanayo anathawa. Msungwanayo anatengeredwa ku chipatala komwe atamupima anamupeza kuti ali ndi pathupi pa miyezi iwiri ndipo atafunsidwa anawulura kuti mimbayo ndi ya sing’angayo zomwe zinachititsa kuti mkuluyo amangidwe. Mu bwaloli, mkuluyu anawukana mlanduwo zomwe zinachititsa mbali ya boma kuti ibwere ndi mboni zinayi zomwe zinachititsa kuti mkuluyu apezeke wolakwa. Mkuluyu anapempha bwalolo kuti limupatse chilango chofewerako kaamba koti amasamalira banja lake komanso amadwaladwala kaamba ka ngozi yapansewu yomwe inamuchitikira. Koma popereka chigamulo chake, Senior Resident Magistrate Muhammad Chande anagwirizana ndi woyimira boma pa mlanduwu milandu ya mtunduwu ikuchulukira m’bomalo komanso kuti msungwanayo ndi wachichepele ndipo si woyenera kukhala ndi pathupi. Ndipo pamenepa iye analamula mkuluyu kuti akakhale ku ndende ndi kukagwira ntchito ya kalavulagaga kwa zaka 16. A Mustafa Madetsa amachokera m’mudzi mwa Mwawa mfumu yayikulu Mlomba m’boma la Machinga.",https://www.radiomaria.mw/singanga-akagwira-ukayidi-kwa-zaka-16-pa-mlandu-wogwilira/,"October 13, 2021",Izahaki Mwacha
Papa Wapempha Asisteri a Chipani cha Charity Aphunzitse Anthu Zachifundo,"Mtsogoleri wa Mpingo wa Katolika pa dziko lonse Papa Francisco wapempha asisitere a chipani cha Sisters of Charity kuti aziphunzitsa anthu kukhala a chifundo. Malinga ndi malipoti a Vatican Radio Papa Francisco walankhula izi pa nkumano wake ndi asisiterewa ku likulu la Mpingo ku Vatican. Asisteri a chipani cha Charity Iye wati asisiterewa akuyenera kukhala zitsanzo zabwino maka pophunzitsa anthu kuchitira chifundo anthu osauka. Iye wauza asisiterewa kuti aziphunzitsa anthu ndi moyo wao pa zakufunika komvetsera ndi kuchitira chifundo anthu osauka. Papa Francisco wauza asisiterewa kuti pano pomwe msonkhano wa Sinodi ya ma episkopi a Mpingo wa Katolika pa dziko lonse uli mkati, naonso ali ndi mbali yoti achite ngati amayi mu Mpingo wa Katolika. Iye wakambapo za Maria ndi Marita mu Baibulo kuti mwa njira ina nao anali ophunzira a Ambuye Yesu ndipo kuti nao anali ndi gawo pothandiza kufalitsa Uthenga wa Chipulumutso. Papa Francisco wati ngati anthu obatizidwa, asisiterewa akuyenera kugwira ntchito pothandiza kufalitsa uthenga wa chipulumutso kuti ufikire anthu komanso ma gawo a moyo osiyanasiyana kudzera mu kumvetsera komanso kukhudzidwa ndi zochitika m’moyo wa anthu. Papa Francisco wamaliza ndi kutsindika za kufunika komvetsera ndi kuchitapo kanthu pothandiza anthu osauka. Sisters of Charity ali ku Rome kuchita msonkhano wao wa nambala 21.",https://www.radiomaria.mw/papa-wapempha-asisteri-a-chipani-cha-charity-aphunzitse-anthu-zachifundo/,"October 13, 2021",Izahaki Mwacha
Bungwe la Holy Nation Lipempha Akhristu Asamalire Atumiki Achikulire,"Bungwe la zachifundo la Holy Nation lapempha akhristu kuti adzitekeseka posamalira ansembe omwe ndi achikulire. Mkulu wa bungweli m’chigawo cha kum’mwera kwa dziko lino, a Evans Tobias Phiri anena izi lolemba pamene anayendera m’modzi mwa ansembe achikulire mu arkidayosizi ya Blantyre, bambo Benito Masuwa. Ena mwa mamembala a bungwe la Holy Nation kucheza ndi bambo Masuwa Iwo ati akhristu ali ndi udindo owonetsetsa kuti atumiki a Mulungu omwe ndi achikulire komanso odwala, akulandira chisamaliro choyenera. “Ndi udindo wa ife tonse kumasamala ansembe komanso atumiki ena omwe ndi achikulire komanso odwala chifukwa anthu amenewa amasowa chisamaliro chathu,” anatero a Phiri. Poyankhulapo atalandira thandizoli, bambo Benito Masuwa ayamikira mabungwe a mu mpingo omwe akudzipereka pa ntchito yothandiza ansembe achikulire ndi odwala ndipo apempha magulu ena onse mu mpingowu kuti atenge chitsanzo pa zomwe gulu la Holy Nation lachita. Wina mwa katundu yemwe bungweli lapereka pa ulendowu ndi monga Sugar okwana makilogram 25, mafuta ophikira, mazira, nkhuku, zakumwa zosiyana siyana, soup ndi zina zambiri. Bungwe la Holy Nation linakhazikitsidwa m’chaka cha 2018 ndi cholinga chochita ndi kulimbikitsa ntchito zachifundo monga kusamalira atumiki a Mulungu monga ansembe ndi asisitere.",https://www.radiomaria.mw/bungwe-la-holy-nation-lipempha-akhristu-asamalire-atumiki-achikulire/,"October 13, 2021",Izahaki Mwacha
Papa Wati Ndi Wokhudzidwa Ndi Imfa Ya Cardinal Dos Santos Wa M’dziko La Mozambique,"Potsatira imfa ya Cardinal Alexandre dos Santos wa m’dziko la Mozambique, Papa Francisco watumiza uthenga wopepesa kwa onse omwe akhudzidwa ndi imfayi makamaka akhristu a ku archdiocese ya Maputo. Papa pa mkumano wake wotsiriza ndi Cardinal Dos Santos Iye wati Cardinal dos Santos anali munthu wosatopa potumikira Mulungu ndipo pa chifukwa ichi Papa Francisco wati akupemphera kuti Mulungu alandire mzimu wa Cardinal’yu mu ufumu wake. Papa Francisco wamaliza uthengawu popereka madalitso ake a upositoli kwa onse omwe akulira kaamba ka imfayi. Cardinal dos Santos yemwe anabadwa pa 18 March m’chaka cha 1924 ku Zavala mu Diocese ya Inhambane anamwalira pa 29 September. Iye anali mbadwa yoyamba ya dziko la Mozambique kukhala wansembe, episkopi komanso Cardinal. Mzimu wa Cardinal Alexandre dos Santos uwuse mu mtendere wosatha",https://www.radiomaria.mw/papa-wati-ndi-wokhudzidwa-ndi-imfa-ya-cardinal-dos-santos-wa-mdziko-la-mozambique/,"October 11, 2021",Izahaki Mwacha
‘President Chakwera ndi Wokhudzidwa ndi Mavuto a Mdziko Muno’,"Mneneri wa kunyumba ya boma a Anthony Kasunda ati mtsogoleri wa dziko lino Dr. Lazarus Chakwera ndi wokhudzidwa ndi mavuto osiyanasiyana omwe anthu mdziko muno akukumana nawo. Kasunda: Si ntchito ya tsiku limodzi A Kasunda alankhula izi lero pa msonkhano wa atolankhani ku nyumba ya boma mu mzinda wa Lilongwe. Iwo ati mtsogoleri wa dziko linoyu sakugona tulo poyetsetsa kuthana ndi mavutowa. “President Chakwera ndi munthu wokhudzidwa kwambiri mavuto omwe anthu akukumana nao ndipo akuyetsetsa kuti anthu avuuke m’mavutowa ngakhale kuti iyi si ntchito ya tsiku limodzi,” anatero a Kasunda. A Kasunda ati pali zinthu zambiri zomwe zakhala zikulakwika mdziko muno m’mbuyomu zomwe zathandizira kuti mavutowa akule padakalipano potchulapo nkhani ya kusabwenza ngongole za boma mwazina.",https://www.radiomaria.mw/president-chakwera-ndi-wokhudzidwa-ndi-mavutoa-mdziko-muno/,"October 11, 2021",Izahaki Mwacha
Papa Wati Mpingo Udziyendera Limodzi,"Papa Francisco dzulo watsekulira msonkhano wa Sinodi ya maepiskopi a Mpingo wa Katolika pa dziko lonse ndi Misa yomwe anatsogolera mu tchalitchi chachikulu cha Saint Peter’s Basilica ku Vatican. M’mawu ake, iye wati pali mawu atatu ofunika kuwaganizira maka pano pomwe msonkhano wa Sinodi wayambika omwe ndi kukumana, kumvetsera ndi kusinkhasinkha. Papa Francisco wati akhristu akuyenera poyamba kukhala anthu okonzeka kukumana ndi kumakambirana ndi anzao kuti potero athe kuphunzira zambiri. Kachiwiri akhristu akuyenera kukhala okonzeka kumvetsera osati ndi makutu okha komanso kumvetsera ndi mtima ndipo pomaliza akhristu akuyenera kumasinkhasinkha kuti choncho athe kuchita zokhazo zomwe ndi zosangalatsa Mulungu. Pamenepa iye wati pochita msonkhano wa Sinodi Mpingo ukufuna kusinkhasinkha kudzera mukupemphera ndi kuwerenga Mau a Mulungu opezeka mu Baibulo kuti Mpingo uthe kudziwa zomwe Mulungu akufuna ndi njira yomwe Mpingo ukuyenera kutsata pa nkhani zosiyana-siyana za Mpingo. Msonkhano wa Sinodi ya ma episkopi a Mpingowu womwe ukhale ukuchitika kwa zaka ziwiri zikubwerazi wagawidwa mzigawo zitatu. Pa Misa yotsekulira msonkhano wa Sinodiyi panali akhristu eniake kuchokera ku maiko osiyana-siyana, a semino, a bulazala, a sisitere, ansembe, ma episkopi komanso ma Cardinal.",https://www.radiomaria.mw/papa-wati-mpingo-udziyendera-limodzi/,"October 11, 2021",Izahaki Mwacha
Bambo Wadzipha Podziponya Kunsi kwa Galimoto M’boma La Ntcheu,"Bambo wina wa zaka 25 zakubadwa yemwe dzina lake ndi Samson Wailesi, wadzipha pomwa mankhwala kenaka ndi kudziponyera ku galimoto yomwe imayenda mu nsewu waukulu wa M1 kwa Kampepuza m’boma la Ntcheu. Malinga ndi wofalitsa nkhani za apolisi m’bomalo Sub Inspector Rebecca Kwisongole, izi zachitika loweruka pa 9 October 2021 m’mudzi mwa Kampepuza mfumu yaikulu Champiti m’bomalo pomwe bamboyu anatsatira mkazi wake ku derali, mkaziyu atathawa ku Liwonde komwe awiriwa amakhala potsatira mkangano m’banja lawo. Izi zachitika pomwe bamboyu amapempha mkazi wakeyu kuti apite limodzi koma mkazi wakeyo anakanitsitsa zomwe zinachititsa kuti malemuyu amenye mkaziyu molapitsa ndi kumuvula. Pamenepa malemuyu anaganiza zomwa mankhwala ophera tizirombo kenaka ndi kudziponya ku galimoto yomwe imangodziyendera. Atamutengera ku chipatala cha boma la Ntcheu, a chipatala anatsimikiza kuti wamwalira kaamba ka mankhwalawo. Pakadali pano mkazi wa bamboyu akulandira thandizo la mankhwala pa chipatala chomwechi cha Ntcheu. Malemu Samson Wailesi anali wa m’mudzi mwa Kaiya mfumu yaikulu Ganya m’boma la Ntcheu.",https://www.radiomaria.mw/bambo-wadzipha-podziponya-ku-galimoto-mboma-la-ntcheu/,"October 11, 2021",Izahaki Mwacha
LAMULUNGU LA 27 PA CHAKA,"Tsono zimene Mulungu wazilumikiza pamodzi, munthu asazilekanitse
Chaka B
Psalter Week III
Liturgical Vestment: G
3 October 2021
NYIMBO YOLOWERA Cf. Estere 4: 17
Inu Mulungu, ndinu amene muwongolera zinthu zonse
ndipo palibe chilichonse chimene chingalimbane nanu.
Ndinu amene mudalenga thambo la m’mwamba
ndi dziko lapansi ndi zodabwitsa zonse zokhalamo,
ndinu mwini wa zolengedwa zonse.
PEMPHERO LOYAMBIRIRA
Inu Mulungu wamphamvuzonse ndi wamuyaya,
amene mwachifundo chanu chodzaza,
mumapambana zokhumba ndi zokonda
za amene amayang’ana kwa Inu,
mutionetse chifundo chanu pokhululuka
zimene nthumanzi imadana nazo
ndi kutipatsa zimene timaopa kuzipempha.
Mwa Yesu Khristu,
Ambuye ndi Mulungu wathu,
amene ali ndi moyo ndi ufumu
limodzi nanu ndi Mzimu Woyera,
tsopano ndi panthawi zosatha. Amen.
MAU OYAMBA Genesesi 2:18-24
Mau a m’Buku la Genesesi
Adzakhala thupi limodzi
Pambuyo pake Chauta adati, “Sibwino kuti munthuyu akhale yekha. Ndipanga mnzake woti azimthandiza.” Chauta adatenga dothi naumba nyama zonse ndi mbalame zonse, nabwera nazo kwa Adamu* kuti azitche maina. Mwakuti maina amene Adamu adazitcha, maina ake ndi omwewo. Adamu adazitcha maina nyama zonse, mbalame ndi zamoyo zonse zakuthengo. Komabe panalibe mnzake woti azimthandiza. Tsono Chauta adagonetsa Adamu tulo tofanato, ndipo ali m’tulo choncho, Mulungu adamchotsako nthiti, natsekapo ndi mnofu pamalopo. Chauta Mulungu adapanga mkazi ndi nthiti imene adaichotsa kwa Adamu uja, ndipo mkaziyo Mulungu adabwera naye kwa iye.
Adamu adati,
“Uyutu ndiye ndi fupa lochokera ku mafupa anga,
mnofu wochokera ku mnofu wanga.
Adzatchedwa Mkazi,
chifukwa watengedwa kwa Mwamuna.”
Nchifukwa chake mwamuna amasiya atate ndi amai, ndipo amaphatikana ndi mkazi wake, choncho awiriwo amakhala thupi limodzi. Mwamunayo ndi mkazi wake uja, onse anali maliseche, komabe sankachita manyazi.
Mau a Ambuye. Tithokoze Mulungu.
Nyimbo ya Salimo Salimo 128:1-6
Ch. Chauta atidalitse ife masiku onse a moyo wathu.
Ngwodala aliyense woopa Chauta,
amene amayenda m’njira zake.
Udzadya zimene manja ako adagwirira ntchito.
Udzasangalala, ndipo zinthu zidzakuyendera bwino.
Ch. Chauta atidalitse ife masiku onse a moyo wathu.
Mkazi wako adzakhala ngati mpesa wobereka,
m’kati mwa nyuma yako.
Ana ako adzakhala ngati tiziphukira taolivi,
kuzungulira tebulo lako.
Ch. Chauta atidalitse ife masiku onse a moyo wathu.
Zoonadi, ndimo m’mene adzakhalire wodala
munthu woopa Chauta.
Chauta amene amakhala ku Ziyoni akudalitse.
Uwone m’mene Yerusalemu zinthu zidzamuyendere bwino
masiku onse a moyo wako.
Ukhale ndi moyo wautali
kuti uwone zidzukulu zako.
Mtendere ukhale ndi Israele.
Ch. Chauta atidalitse ife masiku onse a moyo wathu.
MAU ACHIWIRI Ahebri 2:9-11
Mau a m’Kalata kwa Ahebri
Amene amayeretsa anthuyo, ndiponso anthu amene amayeretsedwawo, onse Tate wao ndi m’modzi.
Komatu tikuwona kuti Yesu, amene pa kanthawi pang’ono adaasanduka wochepera kwa angelo, adalandira mphotho ya ulemerero ndi ulemu chifukwa adamva zowawa za imfa. Zidatero chifukwa mwa kukoma mtima kwake Mulungu adaafuna kuti afere anthu onse.
Paja Mulungu amene ndi Mlengi wa zonse ndipo zonse zimalinga kwa Iye, adafuna kufikitsa ana ake ambiri ku ulemerero. Tsono kudaamuyenera kuti mwa njira ya zowawa, amsandutse Yesu mtsogoleri wangwiro wowatsogolera ku chipulumutso.
Amene amayeretsa anthuyo, ndiponso anthu amene amayeretsedwawo, onse Tate wao ndi mmodzi. Nchifukwa chake Yesu sachita manyazi kuwatchula abale ake.
Mau a Ambuye. Tithokoze Mulungu
Nyimbo ya Mthenga Woyera
Aleluya. Timakondana, Mulungu amakhala mwa ife, ndipo chikondi chake chafika pake penipeni mwa ife. Aleluya.
MTHENGA WOYERA Marko 10:2-16
Mau a Mthenga Woyera monga adalembera Marko
Tsono zimene Mulungu wazilumikiza pamodzi, munthu asazilekanitse.
Tsono kudafika Afarisi ena, namufunsa kuti, “Kodi nkololedwa kuti munthu asudzule mkazi wake?” Pomufunsa chonchi ankangofuna pomupezera chifukwa. Koma Yesu poyankha adati, “Kodi Mose adakulamulani zotani?” Iwo adati, “Mose adalola kuti munthu azilembera mkazi wake kalata yachisudzulo kenaka nkumuchotsa.” Yesu adati, “Mose adaakulemberani lamulo limeneli chifukwa cha kukanika kwanuku. Komatu pachiyambi paja, pamene Mulungu adalenga zonse, adawalenga anthu, wina wamwamuna wina wamkazi. Nchifukwa chake mwamuna azisiya atate ndi amai, nakaphatikizana ndi mkazi wake, ndipo awiriwo adzasanduka thupi limodzi. Choncho tsopano salinso awiri, koma thupi limodzi. Tsono zimene Mulungu wazilumikiza pamodzi, munthu asazilekanitse.”
Pamene adalowanso m’nyumba, ophunzira adamufunsanso Yesu za nkhani yomweyi. Iye adawauza kuti, “Aliyense amene asudzula mkazi wake nakwatira wina, akuchita chigololo, ndipo akumchimwira mkazi wakeyo. Chimodzimodzinso ngati mkazi asudzula mwamuna wake, kenaka nkukwatiwa ndi wina, nayenso akuchita chigololo.”
Anthu ena ankabwera ndi ana kwa Yesu kuti awakhudze ndi kuwadalitsa, ophunzira ake nkumawazazira. Yesu ataona zimenezi, adakalipa nawauza kuti, “Alekeni anawa azibwera kwa Ine, musawaletse. Paja Ufumu wa Mulungu ndi wa anthu otere. Ndithu ndikunenetsa kuti yemwe salandira Ufumu wa Mulungu ngati mwana, ameneyo sadzalowamo.” Atatero adayamba kuwafungata anawo, nawasanjika manja ndi kuwadalitsa.
Mthenga wa Ambuye. Ulemu kwa Inu Ambuye Yesu Khristu.
ULALIKI
Okondedwa abale ndi alongo mwa Ambuye.
Lero ndi Lamulungu la nambala 27 pa chaka chachipembedzo. Lero titha kulitchula kuti, ndi Lamulungu la Mabanja chifukwa mau a Mulungu oyamba ndi a mu Mthenga Wabwino akukamba za chiyambi ndi ulemerero wa banja. Chifukwa cha ichi ife tasankha mutu wa mapemphero athu a lero kuchokera m’mau a mu Mthenga Wabwino pamene Ambuye Yesu akunena kuti: “Tsono zimene Mulungu wazilumikiza pamodzi, munthu asazilekanitse” (Marko 10:9).
Mu Mthenga Wabwino tikuona kuti Yesu akuchokera ku Kafarano ndipo ali paulendo wopita ku Yudeya kudzera ku Yordani. Lero Yesu akuyankha mafunso kuchokera kwa Afarisi okhudza za ukwati. Sabata la mawa Yesu adzakamba za chuma. Afarisi akumufunsa Yesu kuti, “Kodi nkololedwa kuti munthu asudzule mkazi wake? Pomufunsa chonchi ankangofuna pomupezera chifukwa” (Marko 10:2).
Funso limeneli litha kukhala lotidabwitsa ife lero. Koma malingana ndi malamulo a Ayuda, kusudzula mkazi wako chinali chinthu chovomerezeka ndithu. Timawerenga m’buku la Deuteronomo kuti, “Tiyese kuti munthu wakwatira mkazi, pambuyo pake nkunena kuti mkaziyo sakumfuna, chifukwa choti wampeza cholakwa. Alembe kalata yachisudzulo, ndi kumpatsa mkaziyo pamanja, namchotsa pakhomo pake. Mkaziyo akakwatiwa ndi mwamuna wina, ndipo pambuyo pake winayonso nkunena kuti sakumfuna, angathe kumlemberanso kalata yachisudzulo nkumpatsa” (Deuteronomo 24:1-3).
Kalata yosudzula mkazi idapezeka ku Galilea “Dead Sea Scrolls” ndipo idalembedwa chonchi:
“Ine Wiliyamu mwana wa a Kamphuno.
Ndikulembera kalatayi iwe Jojina mwana wa a Gama.
Uli ndi ufulu wokwatiwa ndi M’yuda wina aliyense amene wakukonda.”
Ichi chinali chitsimikizo chakuti kwa Ayuda sunali mulandu kuthetsa banja. Choncho, lero tikuona Afarisi akumutapa dala mkamwa Yesu chifukwa malamulo amawadziwa akuti panalibe vuto kuthetsa banja ndipo ankafuna kumuona Yesu kuti ayankha chiyani ndipo ankafunanso kuti amuchititse manyazi pa gulu. Apa zikuonekeratu kuti adakonzekeratu kuti akangoyankha zosiyana ndi malamulo awo ochokera mu buku la Torah, amupezere chifukwa ndipo amuzenge mlandu umene chilango chake ndikumupha basi.
Kwa Ayuda, mkazi adalibe mphamvu m’banja pamaso pa mwamuna wake. Ndipo mphamvu zosudzulana zimakhala ndi mwamuna yekha. Mwamuna adali ndi mphamvu zothetsa banja ngakhale apeze kachifukwa kakang’ono kwambiri. Mkazi adalibe mphamvu yosudzula mwamuna wake ngakhale alakwe chachikulu cha mtundu wanji. Choncho, mkazi m’banja adali ngati kapolo wopanda ufulu. Motero mbiri ikutiuza kuti azibambo a chiyuda nthawi zina anali kuchita pemphero ili pofuna kuthokoza Mulungu: “Ndikukuthokozani Mulungu kuti simunandilenge kukhala munthu wamkazi.”
Chifukwa chachikulu ndipo chomveka bwino kwa Ayudawa sichinali kugwidwa chigololo kokha ayi, koma padalinso zifukwa zina monga izi:
1. Ngati mkazi waphwanya mbale yodyera nsima.
2. Ngati mkazi walankhula ndi mlendo wamwamuna.
3. Ngati mkazi walankhula ndi makolo kapena mbale wa mwamuna wake mopanda ulemu ndipo mwamuna wakeyo wamva.
4. Ngati mkazi ali wokonda kulankhulalankhula.
M’mau oyamba tikuona kuti Mlembi wa buku la Genesesi akutiuza za mmene Mulungu adalengera banja loyamba. Iye adalenga mwamuna ndi mkazi ngati thupi limodzi. “Nchifukwa chake mwamuna amasiya atate ndi amai, ndipo amaphatikana ndi mkazi wake, choncho awiriwo amakhala thupi limodzi” (Genesis 2:24). Komanso m’mau a mu Mthenga Wabwino tamvanso mau omwewa pamene Ambuye Yesu akunena kuti, “Komatu pachiyambi paja, pamene Mulungu adalenga zonse, adawalenga anthu, wina wamwamuna wina wamkazi. Nchifukwa chake mwamuna azisiya atate ndi amai, nakaphatikizana ndi mkazi wake, ndipo awiriwo adzasanduka thupi limodzi. Choncho tsopano salinso awiri, koma thupi limodzi. Tsono zimene Mulungu wazilumikiza pamodzi, munthu asazilekanitse” (Marko 10:7-9).Kuchokera pa mau amenewa tikupezapo mau atatu amene tikhoza kuwayerekeza ndi mafuwa atatu amene amayenera kumanga banja lililonse:
1. KUSIYA
2. KUPHATHANA
3. THUPI LIMODZI
Azimayi atha kumvetsa bwino nkhani ya mafuwa atatu. Ngati fuwa limodzi lisweka kapena lisowa, mphika wa chakudya sungathe kukhazikika pa mafuwa awiri kapena limodzi. Motero kuti banja lilimbe, pafunika kuti mwamuna kapena mkazi asiyiretu makolo, abale ndi anzake onse ndikuphathana ndi mkazi kapena mwamuna wake yekha basi. Onse awiri ayenera kusiya zibwenzi zawo zakale ndipo chikondi choyamba ndi chopambana chiyenera kupita kwa mwamuna kapena mkazi wawo. Pamene m’banja alamulira apongozi kapena abale kapena anthu ena posati mkazi ndi mwamuna okha, zinthu zimasokonekera chifukwa fuwa limodzi la KUSIYA lasweka.
Mwamuna ndi mkazi ayenera kumagawana maganizo awo pokambirana, pocheza limodzi, popitira ku zisangalalo ndi misonkhano yosiyansiyana limodzi. Payenera kukhala umodzi wozama zedi pakati pa iwo wosabisilana kanthu. Maganizo ndi mitima yawo ziyenera kukhala zolumikizana kwathunthu. Tingayerekeze kuphatana kwa mwamuna ndi mkazi ndi monga momwe zimachitikira pamene timata stampa pa pakalata. Tikaganiza zomatula stampa ija, china chake chimang’ambika, stampa kapena kalata. Pamene palibe umodzi m’banja, moyo wa m’banja umang’ambika. Poteropo fuwa limodzi la KUPHATHANA limasweka ndipo banja limavuta ngakhale kuti anthuwo akukhala limodzi m’banja. Zimakhala ngati sipolo za njanje zomwe zimakhala moyandikana tiyerekeze kuchokera ku Mchinji mpaka ku Nsanje, koma osaphathana ayi. Anthu oterewo ndi amene timati ndi okwatiwa, kapena okwatira koma sali pa banja.
Mwamuna ndi mkazi ayenera kukhala okhulupirika wina kwa mnzake polemekeza banja lawo chifukwa ndi loyera. Mulungu adalenga banja m’munda mwa Edeni muja ndipo Ambuye Yesu adalisandutsa banja kukhala Sakramenti. Mwamuna ndi mkazi onse awiri adzapulumuka podziyeretsa kudzera m’banja mwawo. Choncho pamene mwamuna kapena mkazi azembera mnzake wa banja ndikukagona ndi mwamuna kapena mkazi wina ndiye kuti akuphwanya fuwa lachitatu la kukhala THUPI LIMODZI. Chifukwa chakuti kudzera mu sakramenti la ukwati, mwamuna ndi mkazi amasanduka thupi limodzi, choncho sangathe kukagona ndi mkazi kapena mwamuna wina. Mwamuna kapena mkazi ayenera kudziwa kuti matupi awo si awonso ayi: Thupi la mkazi mwiniwake ndi mwamuna wake ndipo thupi la mwamuna mwini wake ndi mkazi wake. Choncho kugona ndi akazi kapena amuna ena kuli ngati kuba thupi la mwini wake mkazi kapena mwamuna ndi kukaligulitsa ku thupi lina. Choncho zimene Mulungu wazilumikizanitsa, munthu asazilekanitse ayi. Mchifukwa chake ku Mpingo wa Katolika banja ndi chipangano chosatha mpaka imfa kuwalekanitsa awiriwo. Ndipo anthu awiri aja akamadalitsitsa banja lawo samanena kuti, “ine ndikukutenga ndipo ndidzakukonda kuyambira tsiku lakuti mpakana tsiku lakuti” ayi.
Potsatira maphunzitso okhudza moyo wabanja amene tapereka mwachidule pamwambapa, zikuonekeratu kuti zibwenzi ndi mitala si zinthu zololedwa m’banja la chikhristu chifukwa zonsezo zimasweratu mafuwa atatu onse aja. Nchifukwa chake mpofunika kwambiri kuti mwamuna ndi mkazi azipemphera kwambiri kuti zinthu zambiri zimene zikumaononga mabanja ambiri masiku ano azizipewa. Paja pali mau akuti, “banja lopemphera pamodzi, limakhala pamodzi.” Tisaiwale kuti banja ndiye maziko a mpingo komanso a dziko. Augustine woyera adanena mau a mphamvu akuti, “banja ndi kampingo ka malo.”
Nchifukwa chake mabanja ayenera kupereka zitsanzo zabwino kwa ana awo. Akulu adati, “Chonona chimafumira ku dzira.” “Make mbuuu ana mbuuu.” Ngati mayi ndi bambo akhala ogwirizana m’banja, ana nawonso amakhala olereredwa bwino ndipo amakhala ana amakhalidwe abwino. Masiku ano mabanja analowa “China”. Bambo amayendera yawo nawonso mayi amayendera yawo. Bambo adaleka kupemphera kalekale. Mayi nawonso adaleka kupita ku tchalitchi. Onse amayendera payerepayere. Palibe kulemekezana monga thupi limodzi.
Ngwazo wathu lero ukupita makamaka kwa amene ali pa banja. Tiyeni tiwerengenso mau oyamba aja makamaka pa Genesis 2:24 ndipo tisinkhesinkhe za mafuwa atatu aja. Kodi mafuwa onse alipobe m’banjamo kapena onse adasweka kalekale? Nanga tikuchitapo chiyani kuti moyo wathu wa m’mbanja ukhale chithunzithunzi cha banja loyamba lija la Adamu ndi Eva m’munda uja wa Edeni? Tisaiwale kuti sitiyenera kuzilekanitsa zomwe Mulungu adazimanga pamodzi AMEN.
Ine ndimvera Mulungu mmodzi yekha…
Mapemphero a Akhristu
Abale, Yesu sachita manyazi kutitcha abale ake. Tiyeni tsono, pamodzi naye, tipemphe Atate athu akumwamba kuti atsire madalitso awo pa anthu onse:
1. Tipempherere Eklezia, Mpingo wa Mulungu, kuti apitirize nthcito yake yochirikiza ndi yokometsa mabanja onse.
Tikupemphani, mutivomereze.
2. Tipempherere akulu onse olamulira maiko, kuti ateteze mabanja a anthu, ndipo awathandize kutukula miyoyo yao.
Tikupemphani, mutivomereze.
3. Tipempherere mabanja onse, kuti eni ake adziwe kukhulupirirana ndi kupirirana pa moyo wao onse, monga Mulungu afunaira.
Tikupemphani, mutivomereze.
4. Tidzipempherere ife tomwe tili muno kuti tithandizane podzetsa mtendere ndi kuyanjana pakati pa anthu onse.
Tikupemphani, mutivomereze.
Atate, tikukupemphani zonsezi ndi mtima wokhulupirira Inu, pakuti mudatipatsa Mwana wanu kuti atitsogolere ku ulemerero wosatha. Mwa Yesu Khristu Ambuye athu. Amen.
PEMPHERO LOPEREKERA
Inu Mulungu wachifundo,
Inu Ambuye,
tikukupemphani,
kuti mulandire zopereka izi,
zomwe mudakhazikitsa ndi ulamuliro wanu;
ndipo kudzera m’misteri zoyera,
zimene tikuzikondwerera
ngati ntchito yathu yopambana,
mwachifundo chanu,
mukwaniritse ntchito yanu yoyera
imene mudaiyamba kuti mutipulumutse.
Mwa Yesu Khristu Ambuye athu.
NYIMBO YOLANDIRIRA Maliro 3: 25
Chauta ndi wabwino kwa amene amamudalira,
kwa onse amene amafuna kuchita zimene Iye afuna.
Kapena: Cf. 1 Akorinto 10: 17
Ngakhale tiri ambiri, ndife thupi limodzi
chifukwa timagawana,
Buledi m’modzi ndi Chikho chimodzi.
PEMPHERO LOTHOKOZERA
tikukupemphani kuti mutidyetse
ndi kutipatsa mphamvu
kudzera m’Sakramenti limene talandira,
ndipo potero,
tifanane ndi Yesu Khristu amene tamulandira.
Mwa Yesu Khristu yemweyo, Ambuye athu.
PEMPHERO LOTSIRIZA (Pa msonkhano wamapemphero)
Atate, mwa chiwongolero chanu mudapanga mwamuna ndi mkazi mofanana nanu, ndipo m’mitima mwao chikondi choti akhale amodzi pa moyo wa banja. Muthandize anthu onse kuzindikira ulemerero wa ukwati, kuti akhale okhulupirika ndi okondana m’mbanja mwao monga Inu Atate muli wokhulupirika ndi wa chikondi chosasinthika. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/lamulungu-la-27-pa-chaka/,"October 2, 2021",Izahaki Mwacha
Papa Wadzudzula Mchitidwe Wochotsa Pakati,"Mtsogoleri wa mpingo wa katolika pa dziko lonse Papa Francisko wati mchitidwe wochotsa pakati ndi woyipa kaamba koti umanyazitsa ulemelero wa munthu. Papap wanena izi polankhula ku likulu la mpingowu ku Vatican pa mkumano wake ndi mamembala a bungwe la a Papa lomwe limalimbikitsa za kufunika kosamala moyo wa munthu aliyense lodziwika kuti Pontifical Academy for Life. Pa mkumanowu, iye wadzudzulanso m’chitidwe wochotsa moyo wa anthu omwe adwalika kwambiri wodziwika kuti euthanasia kapena kuti mercy killing. Papa Francisco wati m’chitidwe wosalabadira ulemelero wa munthu ndi omwe ukuchititsanso kuti anthu achikulire ndi okalamba asamalabadiridwe. Iye wati ndi zomvetsa chisoni kuti masiku ano anthu achikulire ndi okalamba sakulemekezedwa ndipo kuti ambiri akumangowonedwa ngati chipsinjo. Pamenepa Papa Francisco wati sukulu za ukachenjede komanso zipatala za Mpingo wa Katolika zikuyenera kupitiriza kuphunzitsa anthu za ulemerero wa munthu aliyense komanso kulimbikitsa anthu za kufunika koteteza moyo nthawi zonse. Sabata imeneyi bungwe la a Papa lomwe limalimbikitsa za kufunika kosamala moyo wa munthu aliyense, Pontifical Academy for Life likuchita msonkhano wake ku Rome.",https://www.radiomaria.mw/papa-wadzudzula-mchitidwe-wochotsa-pakati/,"September 29, 2021",Izahaki Mwacha
‘Malawi Ikuchita Bwino Polimbana Ndi Mchitidwe Wozembetsa Anthu’,"Unduna owona za chitetezo cha mdziko wati dziko la Malawi likuchita bwino pa ntchito yolimbana ndi mchitidwe wozembetsa anthu. Wachiwiri kwa mlembi mu undunawu mayi Patricia Liabuba ndi omwe anena izi lachiwiri m’boma la Mangochi potsekulira maphunziro a masiku awiri okhudza kalembedwe ka nkhani zozembetsa anthu, kwa atolankhani a nyumba zofalitsa nkhani zosiyanasiyana mdziko muno. Atolankhani omwe anali nawo pa mkumanowo Iwo ati dziko lino lili pa mndandanda wachiwiri, pambuyo pa mayiko omwe akuchita bwino kwambiri pa ntchitoyi ndipo padakalipano boma lili mkati mokonza mavuto omwe alipo omwe akulepheretsa kuti dziko lino kuti lifike pachimake polimbana ndi mchitidwewu. “Dziko la America limachita kafukufuku chaka nci chaka ndipo pano ifeyo tili pa tear 2 zomwe zikutanthauza kuti tikuyesetsa. Anatidzudzula nkhani yosasamalira anthu omwe azembetsedwa pambuyo powapulumutsa. Padakalipano tamanga malo osungirako anthuwa ku Blantyre ndi Lilongwe ndipo timanga ena ku Mzuzu,” anatero mayi Liabuba. Iwo anatinso boma lili mkati mokonza dongosolo lakuti anthu amene apulumutsidwa ku mchitidwe wozembetsa anthu adzithandizidwa ndi ndalama zoyambira bizinesi ndi cholinga choti azithandizika pa moyo wawo wa tsiku ndi tsiku kuti zimenezi zisadzawachitikirenso. Polankhulapo mkulu wa bungwe lomwe lakonza maphunziro a atolankhaniwa la Global Hope Mobilization (GLOHOMO) a Caleb Thole ati kudzera mu project yotchedwa Tigwirane Manja, bungwe lawo ligwira ntchito ndi boma pofuna kuwonetsetsa kuti mchitidwe wozembetsa anthu watheratu mdziko muno. “Project imeneyi ndi ya zaka ziwiri ndipo tikhala tikulimbana ndi mchitidwe umenewu. Tikhala tikuthandizira pa milandu ya mtunduwu kupeza maloya komanso tikhala tikukumana ndi oweruza milandu kuti adziwonetsetsa zilango zomwe adzipereka kwa anthu omwe apezeka kuti akhudzidwa ndi mchitidwewu,” anatero a Thole.",https://www.radiomaria.mw/malawi-ikuchita-bwino-polimbana-ndi-mchitidwe-wozembetsa-anthu/,"September 29, 2021",Izahaki Mwacha
Apolisi Akufufuza Kuwomberedwa za Kwa Ophunzira ku Madisi,"Apolisi m’boma la Dowa akufufuza chomwe chachititsa kuti mlonda wina wa bungwe la Agricultural and Marketing Corporation (ADMARC) awombere mnyamata wa zaka 15 yemwe ndi wophunzira pa sukulu ya sekondale ya Madisi m’bomalo. Malinga ndi wachiwiri wa wofalitsa nkhani za apolisi m’chigawo chapakati chakummawa, Inspector Henry Mnjere wati izi zachitika usiku wa pa 26 mwezi uno pomwe mlondayu anawombera mnyamtayu Yamikani Alawe pa mwendo wake wakumanzere ndi kumuvulaza kwambiri. Izi zinachitika potsatira chipwirikiti chomwe chinabwera chifukwa cha mnyamatayu yemwe mwezi wa January chaka chino anachotsedwa sukulu ndipo pa tsikuli anapita kukasokoneza pa sukulupo. Akuluakulu anamugwira mnyamatayu ndipo anawapulumuka akupita naye ku polisi ndipo akuthawa ndi pomwe anawomberedwa ndi mlondayu. Apolisi ati akuchita kafukufuku pa nkhaniyi. Pakadali pano mnyamatayu akulandira thandizo la mankhwala pa chipatala cha Madisi m’boma lomwelo la Dowa.",https://www.radiomaria.mw/apolisi-akufufuza-kuwomberedwa-za-kwa-ophunzira-ku-madisi/,"September 29, 2021",Izahaki Mwacha
Mfumu Tengani Yaku Nsanje Ikufuna Madera a Aphungu Awonjezeredwe,"Mfumu yayikulu Tengani ya m’boma la Nsanje yati ikufuna m’bomalo mukhale madera ambiri a aphungu a kunyumba ya malamulo, kuti zitukuko zifalikire ponseponse. Mfumuyi yalankhula izi kumathero kwa sabata yathayi, kutsatira mkumano wa akuluakulu a bomalo ndi bungwe loyendetsa zisankho m’dziko muno la Malawi Electoral Commission (MEC). Iyo yati zitukuko zingafalikire madera ambiri pokhapokha patakhala aphungu a kunyumba ya malamulo ochulukanso m’boma la Nsanje. Mfumuyi inawonjezera kuti ndi zomvetsa chisoni kuti mafumu atatu akuyang’anira zitukuko kuchokera ku dera la phungu m’modzi yekha, kulekana ndi ena amene ndalama za m’thumba la chitukuko cha m’dera, pa chingerezi, Constituency Development Fund (CDF), zimapita ku dera la mfumu yaikulu imodzi yokha. “Ifeyo kuno ku Nsanje tikufuna aphungu ambiri, chifukwa tikachulukidwa ndi aphunguwa ndiye kuti ndalama za CDF zibweranso zambiri ndipo zitukukonso zikhala zambiri,” inatero mfumu Tengani. Ndipo pogwirizana ndi Gogochaloyu, phungu wa kunyumba ya malamulo wa dera la Nsanje Lalanje, Ramuzani Juma Muhammad wati ali ndi mafumu atatu, kotero ndalama za thumba la chitukuko zimakhala zosakwanira ku madera onse a mafumu atatuwa. Pamenepa, phunguyu wati ndi zosatheka kufikira madera onse a zitukuko, Area Development Committee (ADC) mofanana.",https://www.radiomaria.mw/mfumu-tengani-yaku-nsanje-ikufuna-madera-a-aphungu-awonjezeredwe/,"September 27, 2021",Izahaki Mwacha
Papa Wati Ndi Wokhudzidwa Ndi Ngozi Ya Phala La Moto Mdziko La Spain,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ngozi ya phala la moto la pansi pa chilumba china cha mdziko la Spain. Papap wanena izi polankhula kwa anthu omwe anasonkhana pa bwalo la Saint Peter’s Square komanso ku dziko lonse kudzera pa wayilesi ya kanema ndi makina a intaneti. Iye wati ndi wokhudzidwa kwambiri ndi ngoziyi yomwe yachititsa kuti anthu ambiri asowe malo okhala atathawa m’nyumba zao. Pamenepa Papa Francisco wapempha mapemphero kudzera mu uneneri wa Amayi Maria, Our Lady of the Snows, opempherera anthu onse omwe akhudzidwa ndi ngoziyi. Ngoziyi yaononga katundu wosiyanasiyana komanso yasokoneza nkhani ya mayendedwe pa chilumbachi.",https://www.radiomaria.mw/papa-wati-ndi-wokhudzidwa-ndi-ngozi-ya-phala-la-moto-mdziko-la-spain/,"September 27, 2021",Izahaki Mwacha
Chakwera Wati Boma Lake Litukula Ntchito Za Mtengatenga,"Mtsogoleri wa dziko lino, Dr. Lazarus Chakwera lachisanu anali m’boma la Nsanje komwe anakagwira ntchito zachitukuko. Ali m’bomalo, a Chakwera anayendera ntchito ya msewu wa pakati pa boma la Nsanje ndi Maraka, njanji yolumikiza chigwa cha mtsinje wa Shire ndi boma la Thyolo kudzanso mlatho wa Mtayamoyo. Poyankhula kwa anthu omwe anasonkhana kwa Tengani m’bomalo, a Chakwera anati misewu ndi njanji ndi zofunika kwambiri pa ntchito za mtengatenga ndi malonda. A Chakwera atsimikizira anthu okhala m’boma la Nsanje kuti msewu wa Nsanje – Maraka ndi wofunikira pa chitukuko cha dziko lino. Iwo ati ndi onyadira kuti ntchito yomanga msewuwu ikuyenda bwino mwakuti pomafika kumapeto kwa chaka chino, ukhala utatha. Mtsogoleriyu anawuluranso kuti kuchedwa kwa ntchitoyi ndi chifukwa choti boma lake linali lisanamalize kulipira ndalama zokwana 3.9 biliyoni kwacha ku kampani yomwe imamanga msewuwu, ya China Railway 20 bureau (CR20). Pamenepa, iwo ati msewu umenwu ukadzatha, udzalumukizitsa Lilongwe ndi Maputo, mwakuti dziko la Zambia lidzagwiritsanso ntchito nsewu omwewu ndi kutukula ntchito za mtengatenga ndi malonda m’dziko muno. “Ntchitoyi ikadzatha, dzikoli lilumikizana bwino, mayendedwe akhala abwino, malonda akhala wabwino, katundu akhala wotchipirako akamabwera ku Malawi kuno,” anatero a Chakwera. Pamenepa Dr. Chakwera anachita machawi ponena kuti njira ya Sena Corridor ndi yayifupi pofanizira ndi ya Nacala Corridor. Pa njanji, mtsogoleri wa dziko linoyu watsimikizira anthu aku Nsanje kuti ndi khumbokhumbo la boma lake kuwona njanji ikugwiranso ntchito.",https://www.radiomaria.mw/chakwera-wati-boma-lake-litukula-ntchito-za-mtengatenga/,"September 27, 2021",Izahaki Mwacha
Papa Wati Mpingo Ukhale Wokonzeka Kulandira Munthu Aliyense,"Mtsogoleri wa mpingo wa katolika pa dziko lonse Papa Francisco wati Mpingo ukuyenera kukhala wokonzeka kulandira munthu aliyense ndi manja awiri. Malinga ndi malipoti a Vatican Radio Papa Francisco walankhula izi dzulo ku likulu la Mpingo ku Vatican. Papa wanena izi polankhula kwa anthu omwe anasonkhana pa bwalo la Saint Peter’s Square ku Vatican komanso ku dziko lonse kudzera pa wayilesi ya kanema ndi makina a intaneti. Iye wati tsankho ndi kugawikana sizikuyenera kupeza malo pakati pa akhristu popeza zimenezi ndi ntchito za satana. Papa Francisco wati Mpingo ukuyenera kuchita chotheka kuti tsankho komanso kugawikana zisazike mizu pakati pa anthu. Iye wati monga Ambuye Yesu akulankhulira mu Uthenga Wabwino wa pa tsiku laMulungu la 26 mu nyengo ya pa chaka, si bwino kuchita kaduka ndi awo omwe akuthandiza kukhazikitsa ufumu wa Mulungu. Papa Francisco wamaliza ndi kudzudzula khalidwe lomaweruza anthu ena powaganizira kuti iwo ndiye ochimwitsitsa ndi osayenera kugwira ntchito yokhazikitsa ufumu wa Mulungu.",https://www.radiomaria.mw/papa-wati-mpingo-ukhale-wokonzeka-kulandira-munthu-aliyense/,"September 27, 2021",Izahaki Mwacha
LAMULUNGU LA 26 PA CHAKA,"Tileke makhalidwe akaduka ndi akudzikonda
Chaka B
Psalter Week II
Liturgical Vestment: G
26 September 2021
NYIMBO YOLOWERA Daniele 3: 31, 29, 30, 43, 42
Pa zonse zimene mudachita,
kuweruza kwanu kunali kolungama.
Pazochita zathu zonse tidachimwa kwambiri,
sitidamvere malamulo anu.
Mutisamale moleza mtima,
moonetsa chifundo chanu chachikulu.
PEMPHERO LOYAMBIRIRA
Inu Mulungu,
amene mumaonetsa mphamvu zanu zodabwitsa,
makamaka pakukhululuka ndi pakumva chisoni,
tikukupemphani
kuti mutsitse chaulere chanu chochuluka pa ife,
ndipo muwathandize amene akuchita changu
kukwaniritsa zomwe mudalonjeza,
kuti akhale am’mlowammalo
a chuma chanu chakumwamba.
Mwa Yesu Khristu,
Ambuye ndi Mulungu wathu,
amene ali ndi moyo ndi ufumu
limodzi nanu ndi Mzimu Woyera,
tsopano ndi panthawi zosatha.
MAU OYAMBA Numeri 11:25-29
Mau a m’Buku la Numeri
“Kodi ukuchita nsanje chifukwa cha ine?
Ndikadakondwa anthu onse a Chauta akadakhala aneneri.
Tsono Chauta adatsika mu mtambo nayamba kulankhula ndi Mose. Ndipo adatengako mzimu umene unali pa Moseyo nauika pa akuluakulu makumi asanu ndi awiriwo. Anthuwo atalandira mzimu uja, adayamba kulosa. Koma sadapitirire kulosako.
Anthu awiri adatsalira m’mahema, wina anali Elidadi, wina Meladi, ndipo mzimu udakhala pa iwowo. Anali nao m’gulu la olembedwa aja, koma sadapite nao ku chihema chamsonkhano, motero ankalosera m’mahema. Ndiye mnyamata wina adathamanga nakauza Mose kuti, “Elidadi ndi Meladi akulosa kumahemaku.” Apo Yoswa, mwana wa Nuni, mtumiki wa Mose, mmodzi mwa anthu ake osankhidwa aja, adati, “Mbuyanga Mose, aletseni amenewo.” Koma Mose adamuuza kuti, “Kodi ukuchita nsanje chifukwa cha ine? Ndikadakondwa anthu onse a Chauta akadakhala aneneri, ndipo Chauta akadaika mzimu wake pa iwo.”
Mau a Ambuye. Tithokoze Mulungu.
Nyimbo ya Salimo Salimo 19:8.10.12-14
Ch. Malangizo a Chauta amasangalatsa mtima.
Malangizo a Chauta ndi olungama,
amasangalatsa mtima.
Malamulo a Chauta ndi olungama,
amapatsa mtima womvetsa.
Ch. Malangizo a Chauta amasangalatsa mtima.
Zonsezi nzoyenera kuzikhumbira kupambana golide,
ngakhale golide wambiri wamtengowapatali,
nzotsekemera kupambana uchi,
ngakhale uchi wozuna kwambiri.
Ch. Malangizo a Chauta amasangalatsa mtima.
Nanga ndani angathe kudziwa zolakwa zake?
Inu Chauta, mundichotsere zolakwa zanga zobisika.
Musalole kuti ine mtumiki wanu ndizichimwa dala,
kulakwa koteroku ndisakutsate.
Tsono ndidzakhala wangwiro
wopanda mlandu wa uchimo waukulu.
Ch. Malangizo a Chauta amasangalatsa mtima.
Mau anga ndi maganizo anga avomerezeke pamaso panu,
Inu Chauta, thanthwe langa ndi mpulumutsi wanga.
Ch. Malangizo a Chauta amasangalatsa mtima.
MAU ACHIWIRI Yakobe 5:1-6
Mau a m’Kalata ya Yakobe
Chuma chanu chaola, ndipo njenjete zadya zovala zanu.
Mverani tsono, inu anthu achumanu. Lirani ndi kufuula chifukwa cha zovuta zimene zikudzakugwerani. Chuma chanu chaola, ndipo njenjete zadya zovala zanu. Golide wanu ndi siliva zachita dzimbiri, ndipo dzimbirilo lidzakhala mboni yokutsutsani. Lidzaononga thupi lanu ngati moto. Mwadziwunjikira chuma pa masiku ano amene ali otsiriza. Antchito okolola m’minda mwanu simudaŵalipire. Ndalama zamalipirozo zikulira mokutsutsani. Ndipo kufuula kwa okololawo kwamveka m’makutu a Chauta Mphambe. Mwakhala mukuchita maphwando, ndipo mwalidyera dziko lino lapansi. Mwadzinenepetsa pa tsiku lopha anthu. Mwamuweruza kuti ngwolakwa ndipo mwamupha munthu wolungama, iye osalimbalimba.
Mau a Ambuye. Tithokoze Mulungu
Nyimbo ya Mthenga Woyera
Aleluya. Mau anuwo ngoona zedi, Ambuye, mutipatule ndi mau anu kuti tikhale anthu anu. Aleluya.
MTHENGA WOYERA Marko 9:38-43.45.47-48
Mau a Mthenga Woyera monga adalembera Marko
Wosatsutsana nafe, ndi wogwirizana nafe ameneyo.
Yohane adauza Yesu kuti, “Aphunzitsi, ife tinaona munthu wina akutulutsa mizimu yoipa potchula dzina lanu, ndiye ife tinayesa kumletsa chifukwa sayenda nafe.” Koma Yesu adati, “Musamletse ai, chifukwa munthu sangati atachita zamphamvu m’dzina langa, nthawi yomweyo nkundinyoza. Chifukwa wosatsutsana nafe, ndi wogwirizana nafe ameneyo. Aliyense amene akupatsani chikho cha madzi chifukwa chakuti ndinu ake a Khristu, ndithu ndikunenetsa kuti ameneyo sadzalephera kulandira mphotho yake.”
“Aliyense wochimwitsa ngakhale mmodzi mwa ana okhulupirira Inewa, ameneyo kukadakhala kwabwino koposa kuti ammangirire chimwala cha mphero m’khosi ndi kukamuponya m’nyanja. Tsono ngati dzanja lako likuchimwitsa, lidule. Ndi bwino kuti ukalowe ku moyo wosatha uli woduka dzanja, kupambana kuti ukaloÁe uli ndi manja onse aÁiri ku Gehena, kwa moto wosazimika.” “Ngati phazi lako likuchimwitsa, lidule. Ndi bwino kuti ukaloÁe ku moyo wosatha uli woduka phazi, kupambana kuti ukaponyedwe ku Gehena uli ndi miyendo yonse iwiri.”
“Ndipo ngati diso lako likuchimwitsa, likolowole. Ndi bwino kuti ukalowe mu Ufumu wa Mulungu uli ndi diso limodzi lokha, kupambana kuti akakuponye ku Gehena uli ndi maso onse awiri. Kumeneko mphutsi zoÁazunza sizifa, moto wakenso wowatentha suzima.”
Mthenga wa Ambuye. Ulemu kwa Inu Ambuye Yesu Khristu.
ULALIKI
Okondedwa abale ndi alongo mwa Ambuye.
Lero ndi Lamulungu la nambala 26 pa chaka chachipembedzo. Mutu wa msonkhano wa mapemphero athu lero tasankha wakuti: Tileke makhalidwe akaduka ndi akudzikonda. Mutu umenewu ukuunikiridwa ndi mau onse atatu amene tawerenga lero.
M’mau oyamba tikuona kuti ana a Israele, ali m’chipululu cha Sinai ndipo akumudandaulira Mose kuti, bola akadakhala ku Egiputo konko poti amadya ndi kukhuta ndipo ngakhale amavutika m’njira zosiyanasiyana koma mbali ina amasangalala. Apa tikuona Mose akumudandaulira Mulungu kuti ntchito yamuchulukira ndipo akupempha Mulunguyo kuti amuthandize kusamalira anthu aja. Choncho Chauta adatsika mu thambo nayamba kulankhula ndi Mose. Chauta adauza Mose kuti apite akatenge akuluakulu makumi asanu ndi awiri ndipo akakumane ku hema. Malo amenewo adali malo amene anthu amapemphereramo, malo amene amakomana ndi Chauta. Ndipo tikumva kuti, “Ndipo adatengako mzimu umene unali pa Moseyo nauika pa akuluakulu makumi asanu ndi awiriwo. Anthuwo atalandira mzimu uja, adayamba kulosa. Koma sadapitirire kulosako” (Numeri 11:15).
Tikumva kuti mzimuwo udabweradi mu hemamo. Anthu awiri Elidadi ndi Meladi amene sadapite nao ku chihema cha msonkhano kuja mzimu uja udawatsikiranso ndipo ankalosera m’mahema. Koma Yoswa, mmodzi mwa osankhidwa aja amenenso adayenera kulowa mmalo mwa Mose ataona zimenezi, adachita nsanje ndipo sizidamusangalatse. Adamuuza Mose kuti, “Mbuyanga Mose, aletseni amenewo” (Numeri 11:28). Koma Mose adamudzudzula Yoswa kuti, “Kodi ukuchita nsanje chifukwa cha ine? Ndikadakondwa anthu onse a Chauta akadakhala aneneri, ndipo Chauta akadaika mzimu wake pa iwo” (Numeri 11:29).
Mfundo yaikulu imene tikuipeza mmau oyambawa ndi yakuti, sitiyenera kuchitira nsanje, kapena kaduka, kapena kutchingira anzathu amene akutha kupanga zinthu zimene ife timachita kapena tikulephera kuzichita. Kaya ndife audindo, sitiyenera kupondereza anzathu amene Mulungu adawadalitsa ndi mphatso zosiyanasiyana zimene zimatukula miyoyo yawo ndi ya anthu ena. Kaya ndi ku Mpingo, kaya ndi kulimana, akuluakulu a Mpingo asadane ndi anzao amene akuoneka kuti ali ndi mphatso zoposa iwo. Kaya ndi m’boma bwana asapondereze wantchito wake chifukwa chakuti wantchitoyo akuoneka kuti Mulungu adamudalitsa ndi mphatso zosiyanasiyana zimene bwanayo alibe. Zimachititsa chisoni kwambiri pamene anthu a bere limodzi ayamba kuchitirana nsanje chifukwa chakuti mbale wawo wina Mulungu akumudalitsa kuposa iwo. Matenda a nsanje, kaduka ndikudzikonda ndi oopsa kwambiri kuposa mliri wa COVID-19. Coronavirus ya mlili wa nsanje ndi kudzikonda ndi wakalekale kuyambira ana awiri aamuna oyamba a Adamu ndi Eva aja otchedwa Abele ndi Kaini. Kaini adapha mbale wake Abele chifukwa chomuchitira nsanje kuti msembe zake zimavomerezedwa ndi Mulungu kuposa za iye. Munthu wodwala matenda a nsanje ndikudzikonda amavutika mu mtima kwambiri munthu wina akamachita bwino kuposa iye. Mmalo mokondwera pamene wina wadalistidwa, iye amamva kuwawa motero maganizo ake onse amakhala ofuna kumuononga mnzakeyo munjira ya mtundu uliwonse. Amachita chotheka kuthimitsa nyale ya winayo kuti asaonekenso opambana kapena odalitsidwa ayi. Munthu wansanje amakhala ngati munthu amene akuyenda ndi chitini cha penti yakuda kuti akapeza wina amene akumuposa amupake thupi lonse kuti mnzakeyo akamaoneka wakuda kwambiri ndi wonyansa ndiye kuti iyeyo aoneka woyera ndi wokongola. Komatu akulu adati, “Madalitso salandana” kapenanso “Madalitso sasochera.”
M’mau achiwiri, Yakobe akudzudzula mopanda mantha anthu olemera amene amapondereza anthu osauka. Tawerenga kuti, “Mverani tsono, inu anthu achumanu. Lirani ndi kufuula chifukwa cha zovuta zimene zikudzakugwerani. Chuma chanu chaola, ndipo njenjete zadya zovala zanu. Golide wanu ndi siliva zachita dzimbiri, ndipo dzimbirilo lidzakhala mboni yokutsutsani. Lidzaononga thupi lanu ngati moto” (Yakobe 5:1-3). Apa Yakobe sakulankhula monyengerera ayi. Tifune tisafune, chuma chapansi pano chili ndi chiyambi komanso mathero ake. Poteropo sikuti chuma nchoipa ayi, koma ngati sitichenjera pamene Mulungu watidalitsa ndi chuma, timasochera. Tikapusa, satana amatipangitsa kuti tizidalira chumacho kuposa mwini wake wa chumacho amene ali Mulungu. Koma nthawi yake imafika imene chumacho timaola ndiponso ifeyo timaola nacho limodzi. Nthawi imafika imene njenjete zimadya chumacho, ndipo ifenso njenjetezo zimatidya pamodzi ndi chuma chathucho. Imafika nthawi imene chuma chathucho pamodzi ndi ife tomwe timachita dzimbiri. Zoonadi akulu sadaname pamene adanena kuti, “Chuma chili ngati mchira wa khoswe, sichichedwa kupululuka!!” Ali kuti anthu olemera kwambiri aja? Ali kuti anthu amene amadalira kwambiri chuma chawo aja kuposa Mulungu, mwini chuma chonse?
M’mau achiwiriwa, Yakobe akuchenjeza anthu onse amene amapeza chuma m’njira zoipa zotsutsana ndi chilungamo komanso malamulo a Mulungu. Pa chuma chathu chilichonse tiyenera kufufuza ngati sitinachipeze mwakatangale kapena powabera anthu osauka. Zomwe timaona pakati pathu ndi zakuti anthu olemera amalemererabe ndipo osauka nkumasaukirabe. Anthu olemera amenewa amangoganizira za moyo wao wokha basi ndipo alibe nazo ntchito za moyo wa anthu osauka. Amawadyera anthu osauka masuku pamutu. Ku mabwalo a milandu, anthu olemera amalipira oweruza kuti aweruze anthu osauka mopanda chilungamo. Paja akulu adati, “Ndalama ikayankhula, chilungamo chimakhala chete.” Koma kodi chilungamocho chidzakhala chete mpaka muyaya? Ayi ndithu, Mulungu amamva kulira kwa anthu osauka ndipo patalike, pafupike imafika nthawi pamene chilungamocho chimafwamphuka nkukalipa nkukhala kumbali ya anthu osauka aja.
Yakobe akupitirira kudzudzulanso anthu olemera pa mmene amaponderezera antchito awo. Tawerenga kuti, “Mwadziwunjikira chuma pa masiku ano amene ali otsiriza. Antchito okolola m’minda mwanu simudaŵalipire. Ndalama zamalipirozo zikulira mokutsutsani. Ndipo kufuula kwa okololawo kwamveka m’makutu a Chauta Mphambe” (Yakobe 5:4). Zidzudzulo zonsezi zikukhudza aliyense mwa ife anthu a lero mu njira zosiyanasiyana. Chofunika nkukhala otsekula mitima yathu ndikuona mmene chidzudzulo chilichonse chikutikhudzira. Pa Chingerezi pali mwambi wakuti, if the cap fits, wear it. Tanthauzo lake ndiye kuti, “Ngati kachipewa kakukukwanira, kavale!!”
Mu Mthenga Wabwino, Yesu ndi ophunzira ake ali paulendo wopita ku Yerusalemu. Katatu konse Yesu akuwauza ophunzira ake za zomwe zikamuchitikire ku Yerusalemu. Anthu akamupha koma patapita masiku atatu, Iye akauka kwa akufa. Nthawi zonse pamene Ambuye Yesu akuwauza ophunzira ake zimenezi, ophunzirawo amalephera kumvetsetsa zomwe Ambuye Yesu amatanthauza.
Mwachidule: Poyamba Petro akumuitanira Ambuye Yesu pambali ndikumuuza kuti zimenezi sizingatheke kuti akazunzike, ndipo Yesu akumutchula Petro kuti Satana.
Kachiwiri, ophunzira aja akukambirana za maudindo omwe akagawane akakafika ku Yerusalemu chifukwa amaganiza kuti Yesu akukamulonga ufumu. Koma Yesu akuwauza kuti ngati wina akufuna kukhala wamkulu, adzisandutse wamng’ono ndiponso wotumikira onse. Akhale wodzichepetsa ngati mwan.
Kachitatu, tikumva Yakobe ndi Yohane akupempha Yesu kuti akawapatse malo aulemerero mu ufumu wake. Apa tikuona kuti ophunzira a Yesu akulephera kumvetsetsa ngakhale mpang’ono pomwe tanthauzo lokhala ophunzira ake ndi kumutsata Iye. Leronso inu ndi ine mu njira zambiri timalephera kumvetsa kuti kutsogolera ena kumathanthauza kuwatumikira osati kuwapondereza ayi.
M’njira pamene adali paulendo wopita ku Yerusalemu, Yesu akuchiritsa anthu awiri ku Betsaida ndi ku Jeriko. Gonthi ndiponso osaona. Kudzera m’mirakuli imeneyi, Ambuye Yesu akufuna kutsekula maso a ophunzira aja za tanthauzo la ulendo wao wopita ku Yerusalemu koma ophunzira ake adalepherabe kumvetsa zimenezi.
Mthenga Wabwino umene tawerenga lero, zikuonetsabe kuti ophunzira a Yesu sadaphunzirebe kanthu kenakake kuchokera kwa Yesu. Maganizo awo ndi odzikonda basi. Akungoganizabe za maudindo. Iwo akufuna kuti wina asapeze nao zabwino kuchokera kwa Yesu koma iwo okha basi. Tikumva Yohane akuuza Ambuye Yesu kuti, “Aphunzitsi, ife tinaona munthu wina akutulutsa mizimu yoipa potchula dzina lanu, ndiye ife tinayesa kumletsa chifukwa sayenda nafe” (Marko 9:28).
Yesu akulankhula mwachimvekere kuti aliyense amene amachita zinthu zabwino m’dzina lake ndiye kuti siotsutsana naye ayi. Tawerenga kuti, “Koma Yesu adati, Musamletse ai, chifukwa munthu sangati atachita zamphamvu m’dzina langa, nthawi yomweyo nkundinyoza. Chifukwa wosatsutsana nafe, ndi wogwirizana nafe ameneyo. Aliyense amene akupatsani chikho cha madzi chifukwa chakuti ndinu ake a Khristu, ndithu ndikunenetsa kuti ameneyo sadzalephera kulandira mphotho yake” (Marko 9:39-41).
Monga Mose adadzudzula Yoswa m’mau oyamba aja, chimodzimodzinso mu Mthenga Wabwino Yesu akudzudzula Yohane chifukwa cha nsanje yake pofuna kuti zabwino zonse zikhale zawo.
Potsiriza, tiyeni mwachidule tionenso phunziro limene tikutenga kuchokera ku mau amene Ambuye Yesu akunena pamene akutiuza kuti, “Tsono ngati dzanja lako likuchimwitsa, lidule. Ndi bwino kuti ukalowe ku moyo wosatha uli woduka dzanja, kupambana kuti ukalowe uli ndi manja onse awiri ku Gehena, kwa moto wosazimika” (Marko 9:43).
Ambuye Yesu sikuti akunena kuti tiduledi nkono kapena lilime, kapena tichotse diso ayi. Zikanakhala choncho ndiye kuti anthu ambiri tilibe ziwalo zosiyanasiyana. Zikanakhala zomvetsa chisoni komanso zochititsa manyazi kwabasi. Yesu akutanthauza kuti tiyenera kudana ndi makhalidwe athu onse oyipa amene angatilepheretse kukalowa mu Ufumu wa Kumwamba. Tiyenera kuchita ngati kudula kwathunthu makhalidwe amene amatichititsa kuti tizikonda kuba, kupha, kuchita chigololo, kuchita misehe ndikuononga mbiri ya anthu ena, kuonera kapena kutumizirana zithunzi zoipa ndi zolaula ndi zina zotero.
Ngwazo wathu mlungu umenewu ukhale kuyankha mafunso ngati awa: Kodi ndimakondwera abale anga, anzanga, ogwira nawo ntchito, atumiki anzanga kapena anthu ena akamachita bwino kuposa ineyo? Kodi nsanje, kaduka ndikudzikonda sizinazike mizu yozama mwa ine? Kodi chuma changa ndinachipeza mu njira yanji? Kodi sindipondereza anthu osauka? Kodi antchito anga ndimawapondereza kapena ayi? Kodi ndimatha kulamulira ziwalo zanga posalola kuti ndikonde uchimo kapena ziwalo zangazo ndizimene zimandilamulira mpaka kundisandutsa kapolo? Kodi mwa ine chiwalo chimene chimandizunza kuposa zina ndi chiti ndipo ndikuchitapo chiyani kuchilamulira chiwalo chimenecho? Amen.
Ine ndimvera Mulungu mmodzi yekha…
Mapemphero a Akhristu
Abale, tikweze mapemphero anthu kwa Mulungu amene afuna kupulumutsa anthu ake akhale oyera mtima monga Inu nomwe Atate muli oyera.
1. Atate, musaleke kuyeretsa ndi kuwongolera Mpingo wanu kuti anthu ake akhale oyera mtima monga Inu nomwe Atate muli oyera.
Tikupemphani, mutivomereze.
2. Atate, mupatse atsogoleri onse mtima wodzichepetsa, kuti asenze udindo wao modziiwala, potsata ubwino wa anthu onse.
Tikupemphani, mutivomereze.
3. Atate, mufewetse mitima ya anthu opata kuti asaumirire chuma, koma adziwe kuthandiz anzaoamene ali m’mavuto.
Tikupemphani, mutivomereze.
10
4. Atate, mutithandize ife tomwe kuleka maganizo akunyada ndi akudzikonda, kuti mayendedwe athu akhale ogwirizana ndi Mthenga Wabwino.
Tikupemphani, mutivomereze.
Atate achifundo, muunike m’mitima ya anthu onse, muwaongolere ndi Mzimu wanu Woyera, kuti azindikire chipulumutso chanu. Mwa Yesu Khristu Ambuye athu. Amen.
PEMPHERO LOPEREKERA
Inu Mulungu wachifundo,
tikukupemphani,
mulandire nsembe yathuyi
kuti kudzera mwa iyo,
zipata za kasupe wa madalitso onse,
zikhale zotsekuka kwa ife.
Mwa Yesu Khristu Ambuye athu.
NYIMBO YOLANDIRIRA Cf. Salimo 119: 49-50
Kumbukirani mau anu aja kwa ine mtumiki wanu Ambuye,
mau amene amandipatsa chiyembekezo.
Chimene chimandisangalatsa m’masautso anga nchakuti,
malonjezo anu amandipatsa moyo.
Kapena: 1 Yohane 3: 16
Tazindikira chikondi tsopano,
pakuona kuti Khristu adapereka moyo wake chifukwa cha ife.
Choncho ifenso, tiyenera kupereka moyo wathu
chifukwa cha abale athu.
PEMPHERO LOTHOKOZERA
Inu Ambuye,
lolani kuti misteri ya kumwambayi
itisandutse atsopano mu mzimu ndi m’thupi,
kuti choncho tikhale amlowammalo a Khristu
mu ulemerero wake, Iye amene timalumikizana naye
m’kusauka kwake pamene tilalika za imfa yake,
Iye amene ali ndi moyo ndi ufumu panthawi zosatha.
PEMPHERO LOTSIRIZA (Pa msonkhano wamapemphero)
Atate, timalephera kukutumikirani moyenera chifukwa timadzikonda udyo. Mwina m’malo mothandiza anzathu, timawafooketsa, osawapatsa chitsanzo chabwino. Mutithandize kuyenda modzichepetsa pamaso panu kuti tipewe zoipa ndi zochimwitsa. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/lamulungu-la-26-pa-chaka/,"September 25, 2021",Izahaki Mwacha
Papa Wati Ndi Wokhudzidwa Ndi Imfa Ya Cardinal Savino Wa Mdziko La Venezuela,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya Cardinal Urosa Savino wa m’dziko la Venezuela. Malinga ndi malipoti a Vatican Radio, Papa Francisco walankhula izi mu uthenga wake wopepesa potsatira imfayi. Malemu Cardinal Urosa Savino Potsatira imfa ya Cardinal Urosa Savino yemwe wamwalira lachinayi, Papa Francisco watumiza uthenga wopepesa kwa Cardinal Baltazar Enrique Porras Cardozo, Archbishop wa Archdiocese ya Mérida yemwenso ndi mkulu woyendetsa ntchito za archdiocese ya Caracas m’dziko la Venezuela komanso uthenga wopepesawu wapita kwa anamfedwa onse. Iye wati ndi wokhudzidwa ndi imfayi kaamba koti Cardinal Savino anali mtumiki wokhulupirika ndiponso wodzipereka. “Anali m’busa wodzipereka yemwe kwa zaka zambiri adapereka moyo wake kwathunthu potumikira Mulungu mokhulupirika,” watero Papa Francisco. Iye wati wayikiza m’mapemphero mzimu wa malemu Cardinal Savino kuti Mulungu alandire mzimu wake mu ufumu wake. Papa Francisco wamaliza ndi kupereka madalitso ake upositoli kwa onse omwe akhudzidwa ndi imfayi. Archbishop Savino yemwe adali Archbishop wopuma wa Archdiocese ya Caracas m’dziko la Venezuela wamwalira lachinayi pa 23 September ali ndi zaka 79 ndipo mwambo woyika maliro wachitika lachisanu pa 24 September. Cardinal Savino wayikidwa mu Cathedral ya Saint Anne mu mzinda wa Caracas mdzikolo. Mwa zina anthu m’dziko la Venezuela adzakumbukira malemuyu kaamba ka ntchito yolimbikitsa kuthetsa mavuto a za ndale m’dzikolo kudzera mukuchita zokambirana. Ndi imfa imeneyi mpingo wa katolika tsopano uli ndi ma Cardinal 218. Mwa ma Cardinal amenewa, 121 ndi osaposera zaka 80 zomwe zikutanthauza kuti malamulo akuwalora kusankha Papa watsopano kutakhala kosowekera kutero ndipo ma Cardinal 97 ndi oposera zaka 80 ndipo awa malamulo sakuwalora kusankha nawo Papa watsopano.",https://www.radiomaria.mw/papa-wati-ndi-wokhudzidwa-ndi-imfa-ya-cardinal-savino-wa-mdziko-la-venezuela/,"September 25, 2021",Izahaki Mwacha
Bambo Wanjatidwa Kaamba Kovala Unifolomu ya Apolisi,"Apolisi m’boma la Ntcheu amanga a Yelofasi Horace a zaka 35 kaamba kopezeka atavala uniform ya apolisi. Yelofasi mu unifolomu ya apolisi Malinga ndi wofalitsa nkhani za apolisi m’boma la Ntcheu Sub Inspector Rebecca Kwisongole, izi zachitika lachisanu potsatira chipikisheni chomwe anachita pa msika wa Kampepuza m’bomalo pomwe iwo anawapeza atavala unifolomu-yi. Pakadali pano iwo akusungidwa m’chitokosi cha apolisi, podikira kuti akawonekere ku khothi ndi kukayankha mlanduwu. Mkuluyu amachokera m’mudzi wa Dzoole mfumu yaikulu Kwataine m’boma lomweli la Ntcheu.",https://www.radiomaria.mw/bambo-wanjatidwa-kaamba-kovala-unifolomu-ya-apolisi/,"September 25, 2021",Izahaki Mwacha
Feteleza Asapyole Mtengo Wa 27 Sauzande Kwacha – Unduna,"Unduna wa zaulimi watemetsa nkhwangwa pa mwala kuti sulora amalonda omwe ali ndi malingaliro oti agulitse feteleza pa mtengo wokwera wa 40 sauzande kwacha mu nyengo ya ulimi yomwe ikudzayi. Mneneri mu unduna wa zaulimi mdziko muno, Grecian Lungu wati undunawu sunasinthe ganizo lake loti makampani onse omwe akufuna kugwira ntchito ndi undunawu akuyenera kutsatira pempho la boma kuti feteleza asakwere moposera mtengo omwe boma lakhazikitsa kaamba koti ilo lachita kafukufuku wokwanira pa momwe mitengo ikuyendera pa dziko lonse kuphatikizapo mayiko oyandikana nawo. Lungu: Tapeza amalonda ena Iye wati ndi zodabwitsa kuti kampani zina zikuti zigulitsa mtengo wa 40 sauzande kaamba koti potengera mtengo omwe boma lakhazikitsa, sangapeze phindu, lomwe ndi bodza. “Ngati unduna wathu kufikira pano sitinatulutse m’ndandanda wa kampani zomwe zingagwire ntchito yogulitsa zipangizo za ulimi ndi boma ndiye tikudabwa kuti ena akunena kuti ali ndi mitengo yawo. Ngati unduna padakali pano tapeza a malonda ena omwe atsimikiza kuti atha kutibweretsera feteleza pa mtengo osapyola 25 sauzande kwacha mzigawo zonse za mdziko muno ndiye ife ndi okonzeka kugwira ntchito ndi amalonda ena atsopano omwe tingamvane chimodzi,” anatero Lungu. Iye wati undunawu uli ndi chiyembekezo chakuti alimi ayamba kugula feteleza wotsika mtengoyu nthawi yabwino kaamba koti kudzera ku makampani a boma monga ADMARC ndinso SFFRFM, ali kale ndi feteleza woyambira, m’malo ake osungiramo katundu.",https://www.radiomaria.mw/feteleza-asapyole-mtengo-wa-27-sauzande-kwacha-unduna/,"September 25, 2021",Izahaki Mwacha
Mayi Apezeka ndi Matumba Awiri a Chamba,"Apolisi ku Monkeybay m’boma la Mangochi, amanga mayi wina wa zaka 40, atapezeka ndi matumba awiri a chamba, olemera makilogram 50 lililonse. Watsimikiza za nkhaniyo- Sichali Wofalitsa nkhani za polisi ya Monkeybay, Sergeant Alice Sichali wati mayiyu, Msudzo Chizumba wapezeka ndi chambachi pa roadblock ya Mtakataka pamene anakwera galimoto yosalembetsedwa ya mtundu wa Sienta. Pa nthawiyi mayiyu amachokera ku Golomoti ndipo padakalipano akusungidwa m’chitolokosi cha polisi ya Monkeybay. Sergeant Sichali wati mayiyu akuyembekezeka kukayankha mlandu wopezeka ndi chamba popanda chilorezo zomwe ndi zotsutsana ndi gawo 42(a) komanso gawo 19 (1) la bukhu loteteza mankhwala ozunguza bongo. Chizumba amachokera m’mudzi mwa Mbawa mdera la mfumu yaikulu Mazengera m’boma la Lilongwe.",https://www.radiomaria.mw/mayi-apezeka-ndi-matumba-awiri-a-chamba/,"September 25, 2021",Izahaki Mwacha
Amayi a M’bungwe la CWO ku Blantyre Akambirana Zoteteza Banja,"Arkidayosezi ya Blantyre ya mpingo wa katolika yayamikira amayi a mpingowu kaamba kowonetsa chidwi posinkhasinkha ziwopsezo zomwe mabanja achikhristu akukumana nazo. Mlembi wa zautumiki mu arkidayoseziyi, bambo Alfred Chaima alankhula izi lachinayi ku Namtipwiri Pastoral Centre kwa Bvumbwe m’boma la Thyolo pa mwambo wa nsembe ya Ukaristia yotsegulira msonkhano waukulu wa pachaka wa bungwe la amayi a chikatolika la Catholic Women Organization (CWO) mu arkidayoseziyi. Bambo Chaima ndi ena mwa akuluakulu a bungwe la CWO Iwo ati ndi okondwa kuti amayiwa pa msonkhanowu asankha kuti akambirane ziphinjo zomwe mabanja achikhristu akukumana nazo zomwe anati zikuwonetseratu kuti amayiwa akutha kuyendera limodzi ndi mpingowu womwe ukuchita chaka cha Yosefe Woyera komanso mabanja. “Ndikuziona kuti nzofunikira kwambiri kaamba koti mutu umenewu akuwusinkhasinkha sikuti angopeka koma ukuchokera pa Mateyo mutu 2:13-23. Zikusonyeza kuti amayiwa akuyenda limodzi ndi mpingo paja ndi a Papa Francisko amene atipempha kuti kuyambira December, 2020 mpaka chaka chino tikhale kuti tikuphunzira kuchokera m’moyo wa Yosefe Woyera. Ife tikuganiza kuti mutu umenewu azimayi atawugwiritsitsa komanso kuphunzira kuchokera kwa Yosefe woyera komanso zomwe banjali linatha kukwaniritsa, ifenso titha kuzikwaniritsa,” anatero bambo Chaima. Pamenepa iwo ati kusinkhasinkhaku kuthandizira kuti mabanja achikhristu akhale amoyo kaamba koti banja ndi maziko enieni a mpingo. “Ife banja timalilemekeza kwambiri mu mpingo kaamba koti ndi kumene kuli mpingo woyambilira, ndi kumenenso kuli mautumiki osiyanasiyana ndiye pamene akunena kuti pali ziwopsezo zosiyanasiyana za makono mwachitsanzo mwina umphawi, kusakhulupirika kwa ena m’banja komanso zinthu zina zowononga banja monga kukwatirana amuna kapena akazi okhaokha, iwowa akalingalira ndi kusinkhasinkha zimenezi atenga udindo woteteza banja,” anapitiriza motero bambo Chaima. Polankhulapo wachiwiri kwa wapampando wa bungwe la amayi ac hikatolika mu arkidayosezi ya Blantyre, mayi Joyce Phambala ati pa masiku anayiwa, pakhala kusinkhasinkha m’magawo osiyanasiyana kuphatikizapo moyo wa banja la Chikhristu. “Ife amayi a ku Blantyre, msonkhanowu tawukonza pa mutu oti ‘Kusamalira mabanja achikhristu amene ali pa ziwopsezo zosiyanasiyana potengera zitsanzo za Yosefe Woyera, ndipo nthawi yonse tikhale kuno zimene tiphunzire ndi monga kudziwa za chibalalitso cha mpingo, tikhalanso ndi m’bindikiro omwe tisinkhesinkhe za mutu wathu uja pokhuzana ndi zomwe mabanja akukumana nazo komanso tiphunzira zokhudza Legio ya Maria, tiwonanso uthenga wa Papa Fransisko ndi kumvanso zambiri za matenda omwe ali pakati pathu a COVID-19 ndiponso za katemera osiyanasiyana akuperekedwa ku nthendayi,” anatsindika mayi Phambala. Mwazina, msonkhanowu wabweretsa pamodzi nthumwi zochokera m’madinale asanu ndi atatu opezeka mu arkidayosezi ya Blantyre omwe ndi a Thyolo, Mulanje, Phalombe, Nguludi, Limbe, Blantyre, Lunzu ndi Mwanza.",https://www.radiomaria.mw/amayi-a-mbungwe-la-cwo-ku-blantyre-akambirana-zoteteza-banja/,"September 24, 2021",Izahaki Mwacha
Akhristu A Parishi Ya Mithungu Ku Phalombe Ayamba Kumvetsa Za Chibalalitso,"Parish ya Mithungu mu arkidayosezi ya Blantyre yati ndi yokondwa kuti akhristu ake tsopano ayamba kumvetsa za chibalalitso cha mpingo Bambo mfumu a Parishiyi bambo Lazarus Zulani alankhula izi ku parishiyi m’boma la Phalombe pambuyo pa phwando la mayimbidwe lomwe linakonzedwa ngati mbali ya zochitikachitika za chibalalitso cha mpingo pomwe parishiyi idasankhidwa ndi arkiepiskopi Thomas Luke Msusa, kuti itsogolere chibalalitso cha mpingo cha chaka chino mu arkidayoseziyo. Ena mwa akhristu aku Mithungu parishi Bambo Zulani ati ndi zosangalatsa kuti akhristu tsopano ayamba kumvetsa zomwe akuyenera kuchita pa chibalalitso cha mpingo pomwe anati zipatso zake zayamba kale kuwoneka ponena kuti zithandiziranso parishiyi pa mfundo yodzidalira kaamba koti ndi parishi yatsopano mu arkidayoseziyi. “Ndine wokondwa powona kuti akhristu athu tsopano ayamba kumvetsa za chibalalitso cha mpingo ndipo ndi chifukwa chake lero takonza phwando ili la makwaya kuti nawonso aphunzitsane makamaka pa mutu wa chaka chino woti “ife sitingaleke kulankhula pa zomwe tidaziona ndi kuzimva” ndipo chosangalatsa nchakuti kwaya zonse za mparish yathu zinabwera kudzatenga nawo mbali pa phwandoli,” anatero bambo Zulani. “Nzosangalatsanso kuwona kuti zipatso zake zayamba kale kuwoneka zomwe zikuonetseratu kuti akhristuwa akudzindikira udindo wawo pa chibalalitso cha mpingo. Izinso kwa ife ngati parish yatsopano ndi zotilimbikitsa kaamba koti zithandizira pa mfundo ya mpingo wodzidalira makamaka posamalira parishi yathu pa zosowa zake,” anapitiriza motero bambo Zulani. Mmawu ake David Wasili yemwe ndi wapampando wa makwaya mu parishiyi wayamikira kwayazi potenga mbali pa phwandoli. “Ndine wosangalala kuti kwaya zambiri zatenga nawo mbali pa phwandoli ndipo ifenso tinawonetsetsa kuti pakhale nyimbo yopeka yomwe ndi yogwirizana ndi mutu wa chibalalitso cha chaka chino kuti kulalika kwathu kuyambire pamenepa kudzera mu nyimbozi,” anatero a Wasili. Pa phwandoli kwaya zomwe zinachita bwino pa mayimbidwewa ndi monga St. Andrews Michesi yomwe inali pa nambala yoyamba, yachiwiri yake St. Daniel Comboni Migowi pomwe yachitatu ndiya St. Paul Ngozi. Kumbali ya kwaya za amayi, kwaya yoyamba inali ya St. Anna Michesi, yachiwiri yake ndi St. Catherine Namphende ndipo yachitatu ndi St. Tereza Migowi.",https://www.radiomaria.mw/akhristu-a-parishi-ya-mithungu-ku-phalombe-ayamba-kumvetsa-za-chibalalitso/,"September 24, 2021",Izahaki Mwacha
‘Msonkhano wa akuluakulu a PMS M’madayosezi Uthandiza Kukonzekera Zochitika za Mtsogolo’,"Msonkhano wa akuluakulu oyendetsa ntchito za mabungwe a utumiki wa a Papa a Pontifical Mission Societies (PMS) ati uthandiza kukonzekera bwino zochitika zosiyanasiyana zomwe zikhale zikuchitika mu mpingo wa katolika mdziko muno m’miyezi yomwe ikudzayi. Mkulu mu ofesiyi mdziko muno bambo Vincent Mwakhwawa alankhula izi lachwiri potsekulira mkumano wa masiku atatu wa akuluakulu oyendetsa ntchito za mabungwe a utumiki wa a Papa ochokera m’madayosezi onse asanu ndi atatu mdziko muno. Msonkhanowu omwe wayamba lachiwiri ukuchitikira ku Bangula mu dayosezi ya Chikwawa. Akuluakulu a PMS m’madayosezi pa msonkhanowo Bambo Mwakhwawa ati msonkhanowu ndi wofunika kwambiri kaamba koti akuluakuluwa apereka chithunzithunzi cha momwe zinthu zikuyendera m’madayosezi awo zomwe anati zithandiziranso kuti pakhale kukonzekera bwino pa zochitikachitika zomwe zikhalepo mu mpingo monga Chibalalitso komanso Chaka cha Utumiki wa ana mu mpingo pa tsiku la Epifania. “Cholinga chake ndi choti tikambirane mmene zinthu zikuyendera m’madayosezi onse komanso ifeyo ngati ku National Office tiperekanso momwe zinthu ziyendere masiku akubwerawa pa zochitikachitika zosiyanasiyana zomwe ziyambe mwezi wa October ndi chibalalitso cha mpingo komanso tilinso ndi chaka chija cha Epifania chomwe timve mmene arkdayosezi ya Blantyre ikukonzekera mwambowu chifukwa ndi yomwe yasankhidwa kutsogolera chaka chimenechi mchaka cha 2022 koma kukhazikitsa kwake kuchitika mu November chaka chino,” anatero bambo Mwakhwawa. Iwo atinso pa mkumanowu ukambirananso ndi kukonza ndondomeko ya zochitikachitika za chaka cha mawa cha 2022 kaamba koti mchakachi mudzakhala zikondwelero zosiyanasiyana. “Tikhala tikukondwelera zaka 400, komanso zaka 200 za bungwe lofalitsa chikhulupiliro osayiwalanso zaka 100 za PMS. Sipokhapo ayi, lachinayi tiyenderanso ena mwa mapulojekiti omwe PMS yakhala ikugwira kunoko ku Chikwawa tisayiwale kuti izi ndi ndalama zomwe timalandira kuchokera kwa a Papa Fransisko kuti tigwire ntchito za chifundo,” anapitiriza mlotero bambo Mwakhwawa.",https://www.radiomaria.mw/msonkhano-wa-akuluakulu-a-pms-mmadayosezi-uthandiza-kukonzekera-zochitika-za-mtsogolo/,"September 24, 2021",Izahaki Mwacha
"Asisiteri awiri a Pachibale Akondwelera Zaka 60, 25 Za Utumiki","Loweruka pa 18 September 2021 ndi tsiku losayiwalika kwa asisiteri awiri a pachibale omwe amakondwelera kuti akwanitsa zaka 60 komanso zaka 25 akutumikira Mulungu ngati asisiteri a chipani cha atumiki a Maria Virgo Woyera kapena kuti Servants of the Blessed Virgin Mary (SBVM) pa chingerezi. Mwambowu unachitikira ku St. Mary’s Nzama parishi m’boma la Ntcheu mu dayosizi ya Dedza komwe ndi kumudzi kwa asisiteriwa, pambuyo pa mwambo waukulu omwe unachitika sabata yapitayo ku likulu la chipani cha SBVM ku Nguludi m’boma la Chiradzulu. Sister Mary (kumanzere) komanso Sister Agness Chagomerana Asisiteriwa ndi Sister Mary Evelyn Chagomerana omwe akwanitsa zaka 60 mu utumiki ndiponso Sister Agness Pasikale Chagomerana omwe akwanitsa zaka 25 akutumikira Mulungu kudzera mu usisiteri. Amene anatsogolera mwambowu ndi bambo Innocent Kanyumbu omwe ndi bambo mfumu a parishi ya Nzama, mothandizana ndi bambo Remigius Kasawa omwe ndi bambo mfumu a St. Teresa Tsangano parishi. M’mawu awo, bambo Kanyumbu alimbikitsa asisiteriwa kuti apitirize kutumikira Mulungu mwa toto moyo. Bambowa apempha atumikiwa kuti alimbikitse chikondi pakati pawo kuti ntchito yawo yotumikira Mulungu ipitirire kuyenda bwino. Poyankhulapo wapampando wa parishiyi a Edwin Seba Moyo anathokoza banja la a Chagomerana kaamba ka mphatso ya atumiki awiriwa ku mpingo. Iwo apempha makolo kuti alimbikitse ana awo aakazi kuti nawonso adzatumikire Mulungu ngati asisiteri. Sister Mary Evelyn Chagomerana anati ndi okondwa kaamba ka tsikuli lomwe iwo eni akulephera kulifotokoza chifukwa cha Chimwemwe chodzadza tsaya. Kuonjezera pa chikondwererochi, akhristu a parishiyi amakondwereranso kuti parishi yawo yakwanitsa zaka 120 chiyikhazikitsireni. St. Mary’s Nzama parishi inakhazikitsidwa m’chaka cha 1901 ndi ansembe a chizungu a Montfort Missionary ndipo ndi parishi yoyamba mu mbiri ya mpingo wa katolika m’dziko muno.",https://www.radiomaria.mw/asisiteri-awiri-a-pachibale-akondwelera-zaka-50-25-za-utumiki/,"September 24, 2021",Izahaki Mwacha
Bungwe la CCJP Lipereka Upangiri Wokhudza Nkhanza Za M’banja,"Ngati njira imodzi yothandizana ndi boma pa ntchito yolimbikitsa anthu za kusasiyana pakati pa amayi ndi abambo, bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) mu dayosizi ya Dedza, layamba ntchito yophunzitsa mabanja m’magulu  ndi cholinga chofuna kuwazindikiritsa za kuyipa kochitirana nkhaza. Ena mwa mabanja omwe anali nawo pa mkumanowo Poyankhulapo lachisanu pambuyo pa maphunziro a masiku atatu omwe bungweli linakonzera mabanja makumi awiri a mdera la mfumu yaikulu Ganya m’boma la Ntcheu, mkulu woyanganira ntchito ku bungweli mu dayosize ya Dedza, a Lawrence Puliti ati maphunzirowa anali ofunika kwambiri kwa anthuwa kaamba koti apititsa patsogolo ntchitoyi. Iwo ati iwo monga bungwe la mpingo wa katolika, amadziwa kufunikira kwa banja ponena kuti munthu aliyense amachokera m’banja ndipo kuti kuphunzitsa banja ndiwo maziko a chitukuko cha dziko. Poyankhulapo banja la bambo ndi mayi Venias Laiton, anati maphunzirowa awatsekula m’maso kaamba koti azindikira zina zambiri zomwe amazichita kaamba ka kusadziwa. Banjali lati likhala ndi ntchito yofikira ena ndi kuwathandiza powazindikiritsa nkhani za nkhanza zomwe anthu amachitirana pakati pa mayi ndi bambo. A Naomi Agabu ndi mkulu mu ofesi yowona kuti pasakhale kusiyana pakati pa amayi ndi abambo m’boma la Ntcheu ndipo nawo anati ofesi yawo ipitiriza kugwira ntchito ndi mabungwe osiyanasiyana ndi cholinga chothetsa nkhaza zomwe anthu akuchitirana makamaka zokhuza amayi ndi ana. Iwo ati nkhaza zambiri zimachitika kamba koti ambiri mwa iwo amachita zimenezo chifukwa cha kusadziwa. Zina mwa nkhaza zomwe zikuchitika m’boma la Ntcheu ndi monga bambo kugonana ndi mwana wake obala yekha, nkhaza za pachuma kuphatikizapo nkhaza za m’malingaliro zomwe zikudzetsa imfa zodzipha.",https://www.radiomaria.mw/bungwe-la-ccjp-lipereka-upangiri-wokhudza-nkhanza-za-mbanja/,"September 24, 2021",Izahaki Mwacha
Mkumano Wa Kawuniwuni Ubweretsa Poyera Mavuto M’boma La Ntcheu,"Potsatira mavuto osiyanasiyana omwe achinyamata akukumana nawo m’madera ena m’boma la Ntcheu, bungwe la zaumoyo mu mpingo wakatolika la Catholic Health Commission mu dayosizi ya Dedza kudzera mupulojekiti ya Nza’tonse, lachiwiri linakonza mkumano wa kawuniwuni ndi cholinga chofuna kumva nkhawa za achinyamata. Mkumanowu unachitikira ku Mwalaoyera mdera la mfumu yaikulu Ganya m’boma la Ntcheu ndipo unasonkhanitsa magulu okhudzidwa a anthu monga a ndale, mafumu, a chipatala, achinyamata, apolisi ndiponso atsogoleri a mipingo. Poyankhulapo mlangizi wazaumoyo kuchokera ku Catholic Health Commission a Harold Chilikutali anati mkumanowu unali ofunika kaamba koti wabweretsa poyera ena mwa mavuto omwe amanga nthenje ku derali omwe akukhudza achinyamata ndiponso anthu onse. Iwo anati achinyamata a ku derali kudzera mu ntchitoyi azindikira maufulu awo kuphatikizapo nkhani za uchembere ndi ubereki wabwino. M’mawu ake, m’modzi mwa anamwino omwe anali nawo pa mkumanowu kuchokera pa chipatala cha Ntcheu, a Getrude Namtapa anati achinyamata ambiri amachita manyazi kutenga njira zolera zomwe zotsatira zake ambiri mwa iwo akutenga mimba zosakonzekera ndiponso matenda opatsirana pogonana. M’modzi mwa mafumu aku derali, gulupu Sanjani anagwirizana ndi dotoloyu koma anawonjezera kuti zina zikuchitika chifukwa choti ogwira m’zipatala ena samasuka ndi achinyamata. Mfumuyi inamaliza ndi kunena kuti nthawi zambiri ku chipatala kumakhala kopanda zipangizo zodzitetezera zomwe zimalimbikitsa kuti achinyamata kuti atenge matenda. Ena mwa mavuto omwe achulukira pakati pa achinyamata ku derali ndi monga kutenga mimba zosakonzekera kuphatikizapo matenda opatsirana pogonana. Bungwe la Catholic Health Commission kudzera mu pulojekiti ya Nza’tonse likugwira ntchito yopereka upangiri kwa achinyamata a zaka zapakati pa 10 ndi 24 pa nkhani zokhuza uchembere, ubereki wabwino ndiponso ufulu wawo. Ntchitoyi ikugwirika ndi thandizo la ndalama kuchokera ku KFW kudzera ku Dan ndi Norwegian church aid.",https://www.radiomaria.mw/mkumano-wa-kawuniwuni-ubweretsa-poyera-mavuto-mboma-la-ntcheu/,"September 24, 2021",Izahaki Mwacha
TSIKU LAMULUNGU LA 25 PA CHAKA,"Pajatu pamene pali kaduka ndi kudzikonda, pomweponso pali chisokonezo ndi ntchito yoipa ya mtundu uliwonse.
Chaka B
Psalter Week II
Liturgical Vestment: G
19 September 2021
NYIMBO YOLOWERA
Ine Ndine Mpulumutsi wa anthu onse, atero Ambuye.
Iwo akandiitana m’mavuto awo, ndidzawamvera:
ndipo ndidzakhala Mulungu wao mpaka muyaya.
PEMPHERO LOYAMBIRIRA
Inu Mulungu,
amene mudakhazikitsa malamulo anu onse oyera,
pa lamulo la kukonda Inu ndi anzathu,
tikukupemphani, kuti posunga malamulo anuwa,
tiyenere kulandira moyo wosatha.
Mwa Yesu Khristu,
Ambuye ndi Mulungu wathu,
amene ali ndi moyo ndi ufumu
limodzi nanu ndi Mzimu Woyera,
tsopano ndi panthawi zosatha. Amen.
MAU OYAMBA Luntha 2:12.17-20
Mau a m’Buku la Luntha
Timpereke ku imfa yochititsa manyazi.
Tsono timukhalizire munthu wolungama, popeza kuti amativutitsa, ndipo amatsutsana ndi ntchito zathu. Amatidzudzula chifukwa chopandulira malamulo, amatinenea kuti timanyoza mwambo. Tiyeni tione ngati mau ake ndi owona, tione zimene zidzamufikire pakutha pa moyo wake.
Ngati wolungamayo ndi mwanadi wa Mulungu, Mulungu adzamuthandiza, adzampulumutsa kwa adani ake.
Timuyese pakumutsutsa ndi kumunyoza, kuti tione ngati ndi ofatsa, ngati ndi wodziwa kupirira. Timpereke ku imfa yochititsa manyazi, paja iye akuti Mulungu adzamteteza.
Mau a Ambuye. Tithokoze Mulungu.
Nyimbo ya Salimo Salimo 54:3-6.8
Ch. Ambuye ndiwo amachirikiza moyo wanga.
Anthu onyada andiwukira,
anthu ankhalwe amafunafuna moyo wanga,
iwo saganizako za Inu Mulungu.
Ch. Ambuye ndiwo amachirikiza moyo wanga.
Komatu, Mulungu ndiye amandithandiza,
Ambuye ndiwo amachirikiza moyo wanga.
Adzawabwezera adani anga zoipa.
Aonongeni, Inu Ambuye,
chifukwa cha kukhulupirika kwanu.
Ch. Ambuye ndiwo amachirikiza moyo wanga.
Ndidzapereka nsembe kwa Inu mwaufulu.
Ndidzatamanda dzina lanu, Inu Chauta,
popeza kuti ndinu abwino.
Ch. Ambuye ndiwo amachirikiza moyo wanga.
MAU ACHIWIRI Yakobe 3:16-4:3
Mau a m’Kalata ya Yakobe
Ndipo chilungamo ndiye chipatso cha mbeu zimene anthu odzetsa mtendere amafesa mu mtendere.
Pajatu pamene pali kaduka ndi kudzikonda, pomweponso pali chisokonezo ndi ntchito yoipa ya mtundu uliwonse. Koma nzeru zochokera Kumwamba, poyamba nzangwiro, kuwonjeza apo nzamtendere, zofatsa ndi zomvera bwino. Ndi za chifundo chambiri, ndipo zipatso zake zabwino nzochuluka. Nzeruzo sizikondera kapena kuchita chiphamaso. Ndipo chilungamo ndiye chipatso cha mbeu zimene anthu odzetsa mtendere amafesa mu mtendere.
Kodi nkhondo zimachokera kuti? Kukangana pakati panu kumachokera kuti? Kodi suja zimachokera ku zilakolako zanu zathupi, zimene zimachita nkhondo mwa inu? Mumalakalaka zinthu, koma zimakusoŵani, nchifukwa chake mumapha munthu. Mumasirira zinthu, koma simungathe kuzipeza, nchifukwa chake mumamenyana, nkumachita nkhondo. Mulibe zinthuzo chifukwa simupempha kwa Mulungu. Ndipo ngakhale mupemphe, simulandira, chifukwa mumapempha molakwa. Zimene mumapempha, mumafuna kungozimwazira pa zokukondweretsani basi.
Mau a Ambuye. Tithokoze Mulungu
Nyimbo ya Mthenga Woyera
Aleluya. Mulungu adakuitanani kudzera mu Uthenga Wabwino kuti mulandire nao ulemerero wa Ambuye athu Yesu Khristu. Aleluya.
MTHENGA WOYERA Marko 9:30-37
Mau a Mthenga Woyera monga adalembera Marko
“Ngati wina afuna kukhala wamkulu, adzisandutse wamng’ono, wotumikira onse.”
Atachoka kumeneko, Yesu ndi ophunzira ake ankadutsa m’dziko la Galileya. Koma Iye sadafune kuti anthu adziŵe, chifukwa ankaphunzitsa ophunzira ake. Ankaŵauza kuti, “Mwana wa Munthu akudzaperekedwa kwa anthu, ndipo iwowo adzamupha. Koma atamupha, Iye adzauka patapita masiku atatu.” Ophunzira ake sadamvetse mau ameneŵa , komabe ankaopa kumufunsa.
Yesu ndi ophunzira ake adafika ku Kapernao. Ataloŵa m’nyumba, Iye adaŵafunsa kuti, “Kodi panjira paja mumatsutsana zotani?” Ophunzirawo adangoti chete. Ndiye kuti zimene ankatsutsana panjirapo zinali zakuti wamkulu ndani pakati pao. Yesu adakhala pansi, naŵaitana ophunzira khumi ndi aŵiri aja. Ndipo adaŵauza kuti, “Ngati wina afuna kukhala wamkulu, adzisandutse wamng’ono, wotumikira onse.” Atatero adatenga mwana, namkhazika pakati pao nkumufungata, naŵauza kuti, “Aliyense wolandira bwino mwana wonga ngati uyu chifukwa cha Ine, ndiye kuti akulandira bwino Ine amene. Ndipo wondilandira Ine bwino, ndiye kuti akulandira bwino osati Ineyo, koma Atate amene adandituma.”
Mthenga wa Ambuye. Ulemu kwa Inu Ambuye Yesu Khristu.
ULALIKI
Okondedwa abale ndi alongo mwa Ambuye.
Lero ndi Lamulungu la nambala 25 pa chaka chachipembedzo. Tikaphatikiza mau onse atatu amene tawerenga tikupezamo maphunziro angapo. Koma ife phunziro limodzi limene talisankha chifukwa likuchita ngati kuomba nkota m’mau onsewa, ndi limene likupezeka pa mau achiwiri ochokera m’kalata ya Yakobe Woyera akuti, “Pajatu pamene pali kaduka ndi kudzikonda, pomweponso pali chisokonezo ndi ntchito yoipa ya mtundu uliwonse” (Yakobe 3:16). Tatero chifukwa tikuona kuti m’mau oyamba munthu wabwino ndi wolungama akuzunzidwa ndi anthu oipa chifukwa cha nsanje ndi kudzikonda kwao. M’mau achiwiri, Yakobe akunenetsa kuti nkhondo, zidani ndi zinthu zoipa zambiri zimachitika chifukwa cha kaduka ndi kudzikonda zomwe zimayamba zaphikidwa mu mtima mwathu. Ndipo mu Mthenga Wabwino tikuona kuti ophunzira a Ambuye Yesu panjira anali kutsutsana zakuti wamkulu ndani pakati pawo.
Mau oyamba alero a m’buku la Luntha, akutiuza kuti, munthu weniweni wokhulupirira, amene amamanga moyo wake m’chikhulupiriro mwa Mulungu, amene amapereka zitsanzo zabwino kwa anthu anzake, amene amakhala wachikondi ndi wachilungamo, nthawi zina amakomana ndi mavuto. Chifukwa chakuti moyo wake umakhala wowala ndipo chifukwa cha chimenechi anthu okonda kuchita zoipa zimawayansa ndipo amadana naye. Motero amapangana zothana naye pomuzunza, kumuonongera mbiri yake kapenanso kumupha. Chifukwa cha chilungamo ndi ubwino wake, anthu ena samamumvetsa ndipo amatsutsana naye kuti akhale chete.
Chomwe chimachitika pakati pa munthu wabwino ndi anthu oyipa tingachiyerekeze ndi zomwe zimachitika pakati pa dzuwa ndi munthu wodwala maso. Inu mutha kundivomerereza kuti munthu amene akudwala maso amamva ululu woopsa akayesera kuyang’ana kudzuwa. Choncho zochita za munthu wabwino zimachita ngati kuthobwa m’maso mwa anthu a nsanje ndi oyipa chifukwa zimachita ngati kuwawereuza ndikuyika pa mbalambanda kuipa kwawo. Monga momwe dzuwa lowala limadzetsa ululu m’maso mwa munthu wodwala maso, momwemonso chilungamo ndi ubwino wa munthu wolungama zimadzetsa ululu m’moyo mwa anthu oyipa ndipo zotsatira zake ndi nkhanza zomuchitira munthu wabwino uja pofuna kuthimitsa kuwala kwake kuja. Tawerenga kuti, “Tsono timukhalizire munthu wolungama, popeza kuti amativutitsa, ndipo amatsutsana ndi ntchito zathu. Amatidzudzula chifukwa chopandulira malamulo, amatineneza kuti timanyoza mwambo. Tiyeni tione ngati mau ake ndi owona, tione zimene zidzamufikire pakutha pa moyo wake” (Luntha 2:12).
Buku la Luntha lidalembedwa ndi m’Yuda wina panthawi ya ulamuliro wa mfumu Alexander ndipo panthawi imeneyi kunali anthu olemera kwambiri. Anthu olemerewa ankakhala m’moyo wosangalala kwambiri podyerera chuma chao. Sankalabadira za chikhulupiriro chao mwa Mulungu. Sankalabadiranso za anthu osauka. Munthu owadzudzula ndi mawu kapena ndi moyo wake wabwino amasanduka mdani wawo monga zimachitikiranso pakati pathu lero mu mpingo kapenanso padziko. Alipo anthu ena pakati pathu mu mpingo ndiponso pa dziko amene cholakwa chawo kuti azipezeka m’mavuto amene akukomana nawo si china ayi, koma kuti anafunitsitsa kuchita za chilungamo ndipo amaoneka abwino kapena opambana kuposa ena. Azimayi ena chifukwa cha chilungamo chawo pokana kugona ndi a bwana awo ku ntchito akulephera kukwezedwa pa ntchito ndikupatsidwa mwayi wosiyanasiyana ku ntchito kwawo. Azimayi ndi ndi azibambo ena chifukwa chofunitsitsa kukhala a chilungamo pokana katangale, pokana kuipitsa ena ndi zoipa zina, lero ali pa mavuto oopsa. Tsono tchimo la anthu ena amene akuzunzidwa ndi anthu anzawo oipa ndi lakuti amalimbikira kuchita zabwino basi kapenanso chifukwa chakuti amawaposa pa zinthu zina. Palibenso china ayi.
M’mau achiwiri, Yakobe akudzudzula makhalidwe onse oyipa amene amatilekanitsa ndi chikondi cha Mulungu. Tawerenga kuti, “Koma nzeru zochokera Kumwamba, poyamba nzangwiro, kuwonjeza apo nzamtendere, zofatsa ndi zomvera bwino. Ndi za chifundo chambiri, ndipo zipatso zake zabwino nzochuluka. Nzeruzo sizikondera kapena kuchita chiphamaso. Ndipo chilungamo ndiye chipatso cha mbeu zimene anthu odzetsa mtendere amafesa mu mtendere” (Yakobe 3:17-18). Dyera la mtundu uliwonse, kaduka, chilakolako choipa cha mtundu uliwonse, ndiponso chuma, zonsezi ndi zopanda pake chifukwa zimadzetsa chisokonezo pakati pa anthu. Poteropo sitikufuna kunena kuti chuma nchoipa ayi. Koma chomwe tikufuna kunena nchakuti chuma chimakhala choipa malinga ndi njira imene tayigwiritsa ntchito kuti tichipeze chumacho komanso mmene tikuchigwiritsira ntchito chumacho. Chuma nchabwino chifukwa popanda chuma sitikanadya, sitikanavala, sitikanamanga nyumba zokhala, zopempherera ndi zophunzirira. Mwachidule tinganene kuti zinthu zambiri kuti zitheke pamasoweka chuma. Koma pa chuma chilichonse, tiyeni titsogoleredwe ndi chikhulupiriro chathu mwa Mulungu momwe Khristu adatiphunzitsira.
Yakobe akupitirira kutilangiza kuti tiziulonda mtima wathuwo chifukwa m’menemo ndi m’mene mumaphikidwa zabwino komanso zoipa zonse. Tawerenga kuti, “Kodi nkhondo zimachokera kuti? Kukangana pakati panu kumachokera kuti? Kodi suja zimachokera ku zilakolako zanu zathupi, zimene zimachita nkhondo mwa inu? Mumalakalaka zinthu, koma zimakusoŵani, nchifukwa chake mumapha munthu. Mumasirira zinthu, koma simungathe kuzipeza, nchifukwa chake mumamenyana, nkumachita nkhondo. Mulibe zinthuzo chifukwa simupempha kwa Mulungu” (Yakobe 4:1-2). Choncho, nkhondo zonse pakati pathu zokanganirana chuma, maudindo ndi zina, zimayamba zamenyedwa kaye mu mtima mwathu ndipo kenako zikafika pa mpondachimera mu mtimamo ndiye zimatulukira kunja nkusanduka mfuti, mipaliro, zikwanje ndi mau olasa mtima pofuna kuononga onse amene timadana nawo. Chikondi komanso mapemphero ndi zinthu zomwe zingadzimitse moto wa mkwiyo ndi kusakhulukira umene umayaka m’mitima mwathumo kuti usakaononge anthu osalakwa.
M’mau a mu Mthenga Wabwino lero tikumva kuti Yesu tsopano wafika mu mzinda wa Kapernao. Kapernao ndi mzinda umene udali pafupi kwambiri ndi mzinda wa Galilea umene Yesu ankaukonda kwambiri kufalitsa Mthenga Wabwino. Kwa iwo amene adayenda ulendo woyera wopita ku malo oyera monga ku Yerusalemu ndi malo ena ku Israel, ndikhulupirira kuti akukumbukira bwino za nyanja ya Galilea komanso za mzinda wa Kapernao.
Yesu akuyenda ulendo wake wotsiriza kuchokera ku Galilea kupita ku Yerusalemu pamodzi ndi ophunzira ake. Ku Yerusalemu, Yesu akuwauza ophunzira ake kuti Ayuda akamupha ndikumupachika pa mtanda ndipo tsiku lachitatu adzauka kwa akufa. Aka ndi kachiwiri kamene Yesu akuwauza ophunzira ake za zomwe zidzamuchitikira ku Yerusalemu ndipo za kuuka kwake kwa akufa. Koma mpaka pano ophunzira ake sakumvetsabe zimene Yesu akuwauza chifukwa maganizo awo ndi osiyana ndi maganizo a Ambuye Yesu. Iwo adzamvetsetsa zimene Ambuye Yesu akuwauzazi pamene zidzachitikadi ku Yerusalemu.
Tinganene moseleula kuti padakali pano ophunzira a Ambuye Yesu ndi otanganidwa ndi kugawana maudindo a unduna wa za chuma, za maphunziro, za chitetezo cha dziko, za ubale wa maiko akunja, wa za mavuto okudza mwadzidzidzi, za wachiwiri kwa Ambuye Yesu (vice president) ndi maunduna ena ambiri. Izi amaganiza choncho chifukwa amaganiza kuti ulendo wao waku Yerusalemu adayenera kukamulonga Yesu Ufumu wa Ayuda. Nchifukwa chake ophunzira aja akukambirana za wamkulu ndani pakati pao.
Yesu ndi Mesiya ndipo ophunzira ake adali ndi chikhulupiriro chakuti akakafika ku Yerusalemu, akakhala mfumu ndipo iwo akakhala nduna. Koma zodabwitsa ndi zakuti, Ambuye Yesu akuwayankha zosiyana ndi zimene iwo amaganiza. “Ngati wina afuna kukhala wamkulu, adzisandutse wamng’ono, wotumikira onse” (Marko 9:35). Yesu akutiuza kuti aliyense akhale ngati mwana amene adamunyamula m’manja mwake. Tawerenga kuti. “Atatero adatenga mwana, namkhazika pakati pao nkumufungata, naŵauza kuti, “Aliyense wolandira bwino mwana wonga ngati uyu chifukwa cha Ine, ndiye kuti akulandira bwino Ine amene. Ndipo wondilandira Ine bwino, ndiye kuti akulandira bwino osati Ineyo, koma Atate amene adandituma” (Marko 9:36-37). Choncho, Ambuye Yesu akuwaonetsa ophunzira ake kuti Iyeyo ali pakati pao ngati otumikira osati ngati otumikiridwa ayi. Ili ndi khalidwe limene ifenso tiyenera kukhala nalo. Tiyenera kukhala anthu otumikira ena osati ngati mabwana otumikiridwa ayi.
Ambuye Yesu akupitiriza kuwaphunzitsa ophunzira ake za mazunzo amene adzakomana nawo ku Yerusalemu koma iwo sakumvetsa kuti zomwe akuwauzazo ziyenera kumchitikiradi. Tawerenga kuti, “Mwana wa Munthu akudzaperekedwa kwa anthu, ndipo iwowo adzamupha. Koma atamupha, Iye adzauka patapita masiku atatu” (Marko 9:31). Chifukwa chiyani ophunzira ake sankamvetsa zimenezi? Monga tidaona sabata latha lija, ophunzira ake ankaona kuti Yesu adabwera kudzagonjetsa mafumu onse ndi kutenga maulamuliro onse a dziko lapansi. Sankayembekezera kuti Mulungu angatume Mesiya wolonjezedwa uja padziko lapansi nkudzazunzidwa ndipo pamapeto pake ndikuphedwa, imfa yake ya pamtanda, imfa yochititsa manyazi, imfa yomvetsa chisoni. Choncho uthenga wa lero, ophunzira a Yesu akudziganizira za tsogolo lao pamene Ambuye Yesu adzalamulira dziko lapansi monga mmene iwo amagnizira. Akuyamba kuchita ngati kampeni nkumadzifunsa kuti, kodi wamkulu ndani pakati pao?
Pofuna kuti phunziro lake lilowe bwinobwino mu mtima mwa ophunzira ake, Ambuye Yesu adatenga chitsanzo cha mwana. Tawerenga kuti, “Atatero adatenga mwana, namkhazika pakati pao nkumufungata, naŵauza kuti,” Aliyense wolandira bwino mwana wonga ngati uyu chifukwa cha Ine, ndiye kuti akulandira bwino Ine amene. Ndipo wondilandira Ine bwino, ndiye kuti akulandira bwino osati Ineyo, koma Atate amene adandituma” (Marko 9:36-37). Kodi tikupezapo phunziro lanji pa mwana ameneyu, amene Ambuye Yesu adamunyamula? Ponena zoona mwana amakhala opanda kalikonse m’moyo mwake, amadalira makolo ake pa zonse zosoweka pa moyo wake wa tsiku ndi tsiku. Mwana amakhala wodzichepetsa. Nafenso tiyenera kukhala ngati mwana, tikhale odzichepetsa ndikudalira Mulungu yekha pa moyo wathu. Kukhala ngati mwana sitikufuna kunena kuti kukhala wazibwana ayi, koma kukhala odzichepeta ngati mwana ngakhale pamene tili ndi maudindo akuluakulu mu mpingo ndiponso padziko. Tisiye kunyada kwathu, tisiye kudzikonda kwathu, tisiye kupondereza anthu amene tikuwatsogolera, tisiye kaduka, tisiye nsanje, tisiye kubera anthu osauka ndi amasiye. Tiyenera kukhala odzichepetsa monga mwana. Ndipo tidziwe kuti zomwe timachitira anthu ang’onoang’ono, anthu ovutika, anthu osauka, timachitiranso Mulungu.Tiyenera kukhala anthu otumikira ena makamaka anthu amene ndi onyozeka pakati pathu.
Ngwazo wathu lero potsata mau a Mulungu amene tawerenga ukhale woyankha mafunso awa: Kodi mu mtima mwanga muli anthu angati amene ndimawada osati chifukwa adandilakwira ayi, koma chifukwa chakuti chilungamo chawo, ubwino wawo, kupambana kwawo ndi ntchito zawo zabwino zimandipweteka mtima chifukwa cha nsanje ndi kaduka? Kodi mu mtima mwanga mukuchitika nkhondo za mtundu wanji zomwe zikaphulikira kunja kwanga ziononga anthu osalakwa? Ndipo postiriza, kodi moyo wanga m’banja, ku mphakati, ku tchalitchi, ku parish, ku mabungwe a mpingo, ku ntchito ndi kwina kulikonse, umasakasaka kutumikira ena kapena kutumikiridwa? Amen. Ine ndimvera Mulungu mmodzi yekha…
Mapemphero a Akhristu
Abale, monga ana amadalira chifundo cha bambo ndi mai, ifenso tsopano tipereke mapemphero athu kwa Atate athu a Kumwamba:
1. Tipempherere akhristu onse, kuti avomere kutumikira Mpingo wa Yesu Khristu, osamangoganiza zao zokha.
Tikupemphani, mutivomereze.
2. Tipempherere atsogoleri onse, kuti asenze udindo wao mosamala ndi modzichepetsa mtima.
Tikupemphani, mutivomereze.
3. Tipempherere anthu opata, kuti asanyadire chuma chao, koma akumbukire kuthandiza anzao m’zosowa zao.
Tikupemphani, mutivomereze.
4. Tidzipempherere ife tomwe kuti tikhale ofatsa ndi a mtima wodzichepetsa monga Yesu analiri pa moyo wao wonse
Tikupemphani, mutivomereze.
Atate, polandira mapemphero athuwa, muwamvere chifundo ana anu onse amene ali m’mavuto. Mwana Yesu Khristu Ambuye athu. Amen.
PEMPHERO LOPEREKERA
Inu Ambuye,
tikukupemphani kuti
mulandire mokondwa,
zopereka za anthu anu
kuti zimene amamvera modzipereka ndi chikhulupiriro,
azimvetse kudzera m’misteri za kumwambazi.
Mwa Yesu Khristu Ambuye athu.
NYIMBO YOLANDIRIRA Salimo 119: 4-5
Inu Chauta, mwapereka malamulo anu
ndipo mwalamula kuti atsatidwe kwathunthu.
Ndikadakonda kuti njira zanga
zikhale zokhulupirika pakumvera malamulo anu.
Kapena: Yohane 10: 14
Mbusa Wabwino ndine.
Nkhosa zanga zimandidziwa,
ndipo izozo ineyo zimandidziwa.
PEMPHERO LOTHOKOZERA
Inu Ambuye,
mwachifundo chanu,
muwadzutse iwo amene mwawasandutsa atsopano,
ndi sakramentili kuti choncho tilandire
zabwino za chipulumutso chanu
m’misteri ya moyo wathu.
Mwa Yesu Khristu Ambuye athu.
PEMPHERO LOTSIRIZA (Pa msonkhano wamapemphero)
Atate, pobwera pansi pano Mwana wanu adadzichepetsa kwambiri natumikira anthu mpaka kupereka moyo wake, kuti aombole anthu ambiri. Muchotse m’mitima mwathu maganizoa kaduka ndi a kudzikonda kuti nafenso tizitumikira anzathu modziiwala ndi modzichepetsa powatsogolera m’njira ya chipulumutso. Mwa Yesu Khristu Ambuye athu.
Wolemba: Bambo Joseph Kimu
WhatsApp +265-999-829-464
E-mail: josephkimu@gmail.com
“Our hearts were made for you, O Lord, and they are restless until they rest in you.” – St. Augustine
“Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/tsiku-lamulungu-la-25-pa-chaka-b/,"September 24, 2021",Izahaki Mwacha
Alimi Avutika ndi Kukwera Mtengo Kwa Fetereza wa Sabuside – Katswiri,"M’modzi mwa anthu omwe amalankhulapo pa zinthu zosiyana-siyana mdziko muno wati alimi ang’ono ang’ono avutika kaamba ka kukwera mtengo kwa feteleza wa sabuside. Alimi monga awa akuyenera kupereka ndalama zambiri kuti apeze feteleza Katswiri’yu, Latimu Matenje walankhula izi ndi Radio Maria Malawi potsatira chikalata chomwe unduna wa zamalimidwe watulutsa lachinayi chomwe chafotokoza kuti mu ulimi wa chaka chino, feteleza otsika mtengo adzigulitsidwa pa mtengo wa 7,500-kwacha pa thumba lililonse lolemera ma kilogalamu 50, kuchoka pa 4,495-kwacha yomwe fetelezayu amagulitsidwa chaka chatha. Matenje wati alimi ena anali atakonza kale ndondomeko ya chuma chomwe agwiritse ntchito pa ulimi wa chaka chino, choncho kulengeza za kukwera mtengo-ku mwezi uno wa September, kuli ndi kuthekera kosokoneza dongosolo lawo pa ndalama zomwe anasungira. Pa nkhani yoti undunawu wachotsa anthu 44,000 omwe akuwaganizira kuti ndi anthu ogwira ntchito m’boma, katswiriyu wati ngati boma silinagwire ntchitoyi modekha, likhonza kuchotsa alimi ang’ono ang’ono omwe amayenera kupindula ndi ndondomekoyi.",https://www.radiomaria.mw/alimi-avutika-ndi-kukwera-mtengo-kwa-fetereza-wa-sabuside-katswiri/,"September 17, 2021",Izahaki Mwacha
Apempha Mabungwe Olimbikitsa Achinyamata M’boma La Ntcheu Abwere Pamodzi,"Ngati njira imodzi yowonetsetsa kuti achinyamata akufikiridwa ndi mauthenga oyenerera pa nkhani yokhudza umoyo wawo, bungwe la zaumoyo mu mpingo wa katolika la Catholic Health Commission mu dayosizi ya Dedza, lachinayi linali ndi msonkhano ndi mabungwe okhudzidwa omwe amagwira ntchito zolimbikitsa achinyamata m’boma la Ntcheu pa nkhani zokhudza uchembere wabwino, ubereki ndiponso maufulu awo. Mkumanowu unachitikira ku Ntcheu ndipo unabweretsa pamodzi mabungwe monga a YONECO, PSI, FPAM, Save the Children kuphatikizapo akulu akulu a boma a zaumoyo ochokera pa chipatala cha Ntcheu. Poyankhulapo mlangizi wa zaumoyo kuchokera ku bungwe la Catholic Health Commission mu dayosizi ya Dedza, a Grey Chanansi anati kukumana ngati uku ndi kothandiza ndi cholinga choti mabungwewa adzifikira achinyamata a m’bomali ndi liwu limodzi podziwa kuti onsewa cholinga chawo ndi chimodzi chomwe ndi kulimbikitsa achinyamata ndi maupangiri osiyanasiyana okhudza miyoyo yawo. Iwo anati mabungwewa akuyenera kukhala ndi liwu limodzi akamafikira achinyamatawa popewa kuwasokoneza. M’mawu ake wofalitsa nkhani zaumoyo pa chipatala cha Ntcheu, mayi Stella Kawalala ayamikira ntchito yomwe mabungwewa akugwira pothandiza achinyamata m’magawo osiyanasiyana okhudza  nkhani za umoyo. Mayi Kawalala anapitiriza ponena kuti mabungwewa athandiza kukweza miyoyo ya achinyamata m’bomalo pokhala odzidalira pa chuma ndipo apempha m’gwirizanowu kuti upitilire. Bungwe la za umoyo mu mpingo wa katolika la Catholic Health Commission kudzera mu pulojekiti ya Nza’tonse ndi lomwe linakonza mkumanowu. Bungweli likugwira ntchito yopereka upangiri kwa achinyamata a zaka za pakati pa 10 ndi 24 m’boma la Ntcheu pa nkhani yokhudza miyoyo yawo makamaka pa za uchembere wabwino, ubereki ndiponso maufulu awo. Ntchitoyi ikugwiridwa ndi thandizo la ndalama kuchokera ku kfw kudzera ku Danish ndi Norwegian Church Aid.",https://www.radiomaria.mw/apempha-mabungwe-olimbikitsa-achinyamata-mboma-la-ntcheu-abwere-pamodzi/,"September 17, 2021",Izahaki Mwacha
Papa Wati Atsogoleri A Mabungwe Mu Mpingo Azindikire Za Udindo Wawo,"Papa Francisco wakumbutsa atsogoleri a mabungwe a akhristu eniake za ntchito yayikulu yomwe ali nayo mu mpingo yomwe ndi kutumikira. Iye walangiza atsogoleriwa kuti si bwino kumafunafuna maudindo mu mpingo pa zifukwa zolakwika monga kufuna kutchuka ndi mphamvu. Papa Francisco wati pozindikira kuti mutu umodzi susenza denga, utumiki mu mpingo ndi wosowa kudalirana komanso kulumikizana ndi ena kuti zinthu zidziyenda bwino. Iye sadayiwale kulankhulapo za kufunika kokhulupirika ku utumiki wawo ndi za kufunika kokhulupirika kwa Mulungu ndi kupewa kuchita zinthu zina zomwe ndi zosemphana kapena zomwe zinyazitsa utumiki wawo kwa Mulungu. Papa Francisco watsiriza ndi kunena kuti mabungwe a mu mpingo akuyenera kuyendetsedwa ngati mabungwe a mpingo osati ngati mabungwe a munthu m’modzi kotero iye wadzudzula atsogoleri a mabungwe a mu mpingo omwe amasankhiratu anthu odzalowa m’malo mwawo ngati kuti mabungwewa ndi awo.",https://www.radiomaria.mw/papa-wati-atsogoleri-a-mabungwe-mu-mpingo-azindikire-za-udindo-wawo/,"September 17, 2021",Izahaki Mwacha
Anthu 14 Sauzande Akupindula Ndi Mtukula Pakhomo M’boma La Ntcheu,"Boma lati likulingalira zowonjezera ndalama komanso chiwerengero cha anthu omwe akupindula nawo mu ndondomeko ya mtukula pakhomo pomwe gawo la ndondomekoyi lomwe lilipo padakalipano likuyembekezeka kutha chaka chino. Ena mwa anthu omwe apindula ndi mtukula pakhomo Bwanamkubwa wa boma la Ntcheu, Francis Matewere wanena izi lachitatu pamene amayendera anthu omwe apindula ndi ndondomekoyi kwa Gochi ku Tsangano m’dera la mfumu yaikulu Mpando m’bomalo. A Matewere anawonjezera kuti kudzera mu kuyendera anthuwa, awona zipatso za ndondomekoyi yomwe idayamba m’chaka cha 2018 ndi anthu 14 thousand omwe akupindula nawo mu ntchitoyi m’boma la Ntcheu. Polankhulapo m’modzi mwa omwe akupindula ndi ndondomekoyi, mayi Margret Chelewani ayamikira boma kaamba ka pologalamuyi ponena kuti yakwanitsa kutukula miyoyo yawo pomwe ati akukwanitsa tsopano kuthandiza banja lawo.",https://www.radiomaria.mw/anthu-14-sauzande-akupindula-ndi-mtukula-pakhomo-mboma-la-ntcheu/,"September 16, 2021",Izahaki Mwacha
Bambo Avulaza Mwana Wake M’boma La Kasungu,"Apolisi m’boma la Kasungu amanga bambo wa zaka 21 zakubadwa kaamba komuganizira kuti wavulaza mwana wake malo obisika. Malinga ndi wachiwiri wofalitsa nkhani za apolisi m’bomalo Sergeant Miracle Mkozi, bamboyu Masau Zambira wapalamula mlanduwu lolemba m’mudzi mwa Nkulala mfumu yayikulu Mphomwa m’bomalo pomwe mwana ovulazidwayu amamenyana ndi anzake pomuganizira kuti anaba galimoto yoseweretsa. Woganiziridwawa omwe ndi bambo a mwanayu, atamva izi sizinawasangalatse ndipo anamutengera mwanayu ku nyumba komwe anamumenya ndi khasu pa malo obisika. Potsatira kumenyedwaku, mwanayu anavulala kwambiri zomwe zinachititsa kuti anthu akufuna kwabwino amutengere ku chipatala komwe walandira thandizo la mankhwala. Apolisi atamva za nkhaniyi, anagwira mkuluyu ndi kumutsekera m’chitokosi chawo ndipo akuyembekezeka kukawonekera ku khothi ndi kukayankha mlandu ovulaza munthu zomwe ndi zosemphana ndi gawo 241 loyendetsera malamulo m’dziko muno. Masau Zambira amachokera m’mudzi mwa Chapinga mfumu yaikulu Chilooko m’boma la Ntchisi.",https://www.radiomaria.mw/bambo-avulaza-mwana-wake-mboma-la-kasungu/,"September 16, 2021",Izahaki Mwacha
Papa Wati Kuchotsa Pathupi Ndi Kupha,"Mtsogoleri wa mpingo wa katolika pa dziko lonse Papa Francisco wati kuchotsa pakati ndi kupha. Malinga ndi malipoti a Vatican Radio, Papa Francisco walankhula izi lachitatu kwa atolankhani mu ndege pa ulendo wake wochokera m’dziko la Slovakia kupita ku Rome m’dziko la Italy. Iye watsindika kuti kuchotsa pakati ndi kupha chifukwa pamene munthu wa mayi wayima, moyo wa mwana watsopano umakhala wayamba kotero palibenso kukuluwika kulikonse pa nkhani imeneyi kuti aliyense yemwe achotsa pakati ndiye kuti wapha munthu. Pa nkhani ya Ukaristia iye wauza atolankhani kuti chiyambireni kutumikira ngati wansembe sanakanizepo munthu kulandira Ukaristia. “Ayi, sindinakanizepo munthu aliyense kulandira Ukaristia,” watero Papa Francisco Iye wati ansembe omwe ndi abusa akuyenera kusonyeza kuti ndi abusadi pokhala anthu a chifundo pogwira ntchito yawo. Papa Francisco wati wati pomwe pali kuthekera koti ena amadzipatula posayenda limodzi ndi mpingo wonse kwa ka nthawi kochepa, ansembe akuyenera kukumbukira kuti angakhale anthu omwe adzipatulawo naonso ndi ana a Mulungu kotero ndi kofunika kukhala nao pafupi ndi kumawamvetsera ndi kupewa kuwatayiratu anthu amenewa. Iye wati ansembe akuyenera kudziwa chochita pa nkhani ya Ukaristia ndi anthu amenewa mowunikiridwa ndi chifundo chomwe Mulungu amaonetsera anthu ake nthawi zonse. Papa Francisco wati monga Mulungu amakhala pafupi ndi anthu ake ndi kuwaonetsa chifundo anthu ake, ansembe akuyenera kuchita chimodzimodzi ndi akhristu awo ndipo wati ansembe ndi ma episkopi akuyenera kupewa ndale zilizonse pa nkhani ya Ukaristia.",https://www.radiomaria.mw/papa-wati-kuchotsa-pathupi-ndi-kupha/,"September 16, 2021",Izahaki Mwacha
"Papa Watsiriza Ulendo Wake wa M’maiko a Hungary, Slovakia","Mtsogoleri wa Mpingo wa Katolika pa dziko lonse Papa Francisco wafika ku Rome m’dziko la Italy kuchokera m’dziko la Slovakia. Papa kufika pa bwalo la ndege ku Rome mdziko la Italy Zateremu ndiye kuti Papa Francisco watsiriza ulendo wake wokacheza m’maiko a Hungary ndi Slovakia omwe unayamba laMulungu pa 12 September. Ali m’dziko la Hungary, Papa Francisco adachita zokambirana ndi ma episkopi a m’dzikolo, atsogoleri a mipingo ya chikhristu, akuluakulu a chipembedzo cha chi Yuda komanso kutsogolera Misa yotsekera msonkhano wa Ukaristia wodziwika kuti International Eucharistic Congress. Iye anali m’dziko la Hungary kwa ma ola asanu ndi awiri kenaka Papa Francisco anapita m’dziko la Slovakia. Ali m’dzikolo mwa zina iye adachita zokambirana ndi mtsogoleri wa dzikolo, kulankhula kwa atsogoleri a ndale, ma episkopi, ansembe, asisitere ndi a bulazala osaiwala achinyamata, a kazembe oimira maiko awo m’dziko la Slovakia, ma bungwe omenyera ufulu wa anthu komanso kuchita Misa ku malo oyera otchedwa Sastin. Mawu omwe adatsogolera ulendowu ndi oti “limodzi ndi Amayi Maria komanso Yosefe popita kwa Ambuye Yesu.” Ulendowu unali wa nambala 34 kunja kwa dziko la Italy komanso ndi ulendowu umenewu ndiye kuti Papa Francisco wacheza m’maiko 54 chikhalireni pa udindo wa u Papa. Maulendo a Papa ku maiko osiyana-siyana amathandiza kulimbitsa anthu m’moyo wawo wa uzimu.",https://www.radiomaria.mw/papa-watsiriza-ulendo-wake-wa-mmaiko-a-hungary-slovakia/,"September 15, 2021",Izahaki Mwacha
Apolisi Anjata Anthu Anayi Powaganizira Kuti Aba 20 Billion Za Kampani Ya AHL,"Apolisi mdziko muno amanga anthu anayi powaganizira kuti akukhudzidwa ndi kubedwa kwa ndalama zokwana 20 billion kwacha ku kampani ya Auction Holdings Limited (AHL). Mneneri wa apolisi mdziko muno James Kadadzera watsimikiza za nkhaniyi ndipo wati atatu mwa anthuwa ndi ogwira ntchito akale a kampaniyi komanso mkulu wina ochita za malonda. Watsimikiza za nkhaniyo – Kadadzera Iye wati anthuwa akuganiziridwa kuti anapalamula mlanduwu kuyambira mchaka cha 2012 mpaka 2017 ku Malawi Leaf Limited yomwe ndi nthambi ya AHL. Anthuwa ndi a Jimmy Kasamale omwe anali mkulu wa nthambiyi, a Francis Madona omwe anali mkulu owona zachuma ku nthambiyi komanso a Evans Rodney Douglas Matabwa omwe anali mkulu woyendetsa ntchito za nthambiyi pamene mkulu wochita malondayo ndi a Arthur Madikhula omwe ndi mwini wake wa kampani ya Master Freight Shipping, Mauzi Contractors komanso kampani ya Global Tobacco. Kadadzera wati anthuwa omwe padakalipano akusungidwa pa polisi ya Lilongwe, akawonekera ku bwalo la milandu kuti akayankhe mlandu wa kuba, kussayinira zinthu zabodza, kugwiritsa ntchito ofesi yawo molakwika, kuzimbayitsa ndalama komanso kusasamala pa ntchito, mwazina. Kampani ya AHL ikukumana ndi mavuto a zachuma kaamba koti inataya ndalama zokwana 42 billion kwacha mchaka cha 2017. Mwezi wa July chaka chino, kampaniyi inalengeza za mapulani ake ofuna kuchotsa ntchito anthu okwana 500 koma padakalipano mapulaniwa ayamba ayimitsidwa kaamba koti kampaniyi ati ilibe ndalama zolipilira anthu amene achotsedwe ntchitowa.",https://www.radiomaria.mw/apolisi-anjata-anthu-anayi-powaganizira-kuti-aba-20-billion-za-kampani-ya-ahl/,"September 15, 2021",Izahaki Mwacha
CUNIMA Ithandiza Chipatala Cha Nguludi Ndi Zipangizo Zopewera COVID-19,"Sukulu ya ukachejede ya mpingo wa katolika mdziko muno Catholic University of Malawi (CUNIMA) yati ikudzindikira za kufunika kogwirana manja ndi chipatala cha St. Joseph Nguludi polimbana ndi mliri wa COVID-19. Registrar wa sukuluyi a Francis Nkhoma alankhula izi lachiwiri ku chipatalachi pa mwambo wopereka katundu wosiyanasiyana wothandizira pa ntchito yolimbana ndi nthenda ya COVID-19 pa chipatalachi yemwe ndi wa ndalama zosachepera 2.5 million kwacha. A Nkhoma kupereka katunduyo kwa anamwino pa chipatalacho A Nkhoma ati sukuluyi inaganizira zothandiza chipatalachi kaamba koti ophunzira ndi aphunzitsi pa sukuluyi amadalira chipatalachi pomwe adwala choncho anati ndi kofunika kugwirana nacho manja pa zinthu zomwe zikusoweka pa chipatalachi pa ntchito yolimbana ndi mliriwu. “Ifeyo chiyambire mchaka cha 2006 pomwe tinali ndi ophunzira oyambilira ku sukuluyi mpaka pano takhala tikudalira chipatala ichi cha Nguludi choncho ngati sukulu tinawona kuti ndi kofunika tichitepo kanthu pa chipatalachi. M’mbuyomu, sukuluyi yakhala ikuthandizirapo m’magawo osiyanasiyana monga kuthandiza anthu omwe akhala akukhudzidwa ndi ngozi za kusefukira kwa madzi monga ku Chikwawa ndi Phalombe ndiye lero tinawona kuti tithandizenso malo ano ndi zinthu zomwe zingathandizire polimbana ndi nthenda ya COVID-19” anatero a Nkhoma. Pamenepa iwo ati sukuluyi yathandiza chipatalachi ndi katundu monga zipangizo zosungira mpweya (Oxygen Cylinders) ndi katundu wina wodzitetezera ku nthendayi makamaka kwa ogwira ntchito pa chipatalachi pomwe akusamalira anthu odwala matenda osiyanasiyana. “Katundu yemwe tikupereka lero ndi wa ndalama zosachepera 2.5 Million Kwacha ndipo pamenepa tapereka katundu monga zosungira mpweya ma Oxygen Cylinders pa chingerezi omwenso tikukhulupilira kuti athandiziranso odwala ku nthenda zina ngati mphumu ndi zina, komanso tapereka ma glove, magawoni ndi katundu wina yemwe ogwira ntchito pa chipatalachi azigwiritsa ntchito pomwe akusamalira odwala mthendayi ndi nthenda zina zomwe tikukhulupilira kuti tayeserapo kuchepetsa ena mwa mavuto omwe chipatalachi chikukumana nawo makamaka pa zipangizo za tsiku ndi tsiku zogwiritsa ntchito,” anapitiriza motero a Nkhoma. Polankhulapo m’modzi mwa akuluakulu pa chipatalachi mayi Maggie Khumbanyiwa ayamikira akuluakulu oyendetsa sukuluyi kaamba ka thandizoli lomwe anati liwathandiza pa ntchito yawo yosamalira odwala ku nthendayi komanso matenda ena omwe munthu amasowa mpweya othandizira. “Ife ndi onyadira zedi kuti tathandizidwa ndi katunduyi yemwe ndi wofunika kwambiri polimbana ndi nthenda ya Covid 19 Kamba koti imfa zambiri zikumabwera kamba kosowa mpweya ndiye macylinder 4 atipasawa athandiza kwambiri kwa odwala athu omwe akusoweka mpweya kamba koti chipatala chathu chagonekapo odwala mthendayi osachepera 20 ngakhale pakadali pano palibe odwala wagonekedwa ku nthendayi komanso zipangizo zozitetezeranso mzofunikanso kwa ogwira ntchito athu pamene akusamalira odwalawo,” anatero mayi Khumbanyiwa.",https://www.radiomaria.mw/cunima-ithandiza-chipatala-cha-nguludi-ndi-zipangizo-zopewera-covid-19/,"September 15, 2021",Izahaki Mwacha
CCJP Ikufuna Amayi Atetezedwe Ku Nkhanza,"Bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) mu dayosizi ya Dedza lati amayi akuyenera kutetezedwa ku nkhanza zosiyanasiyana zimene akukumana nazo. Puliti: Amayi ambiri akukumana ndi nkhanza Mkulu wa bungweli mu dayosiziyi a Lawrence Puliti amalankhula izi pamene bungweli lakhazikitsa ndondomeko zofuna kuthana ndi nkhanza zimene amayi akukumana nazo m’boma la Dedza. Iwo ati amayi ambiri a m’bomali akukumana ndi nkhanza zochuluka zomwe ndi zofunika kudzithetsa. ‘‘Amayi ambiri m’boma la Dedza akukumana ndi nkhanza monga kumenyedwa, kulandidwa katundu komanso kusapeza chilungamo pa kaweruzidwe ka milandu imene amayiwa amakasuma,’’ anatero a Puliti. Pofuna kuwonetsetsa kuti amayi akudziwa bwino za maufulu awo bungweli lati lakhazikitsa alangizi akumidzi omwe azithandiza anthu amene achitridwa nkhanza kuti apeze chilungamo mosavuta. ‘‘Tizitenga oweruza milandu kupita nawo kumidzi kumene amayi achitiridwa nkhanza kuti anthu adzitha kupeza chilungamo pafupi. Amayi amene sangathe kulankhula tiziwabweretsera owayimira pa mirandu,’’ anapitiriza motero a Puliti. Ntchitoyi yomwe ndi ya zaka zitatu akuyigwira ndi ndalama zokwana 161million kwacha ndi thandizo lochokera ku MESERIO lomwe ndi bungwe la maepiskopi a m’dziko la Germany.",https://www.radiomaria.mw/ccjp-ikufuna-amayi-atetezedwe-ku-nkhanza/,"September 14, 2021",Izahaki Mwacha
Mkhristu Wamangira Mpingo Zimbudzi Zamakono Ku Chikwawa,"Mkhristu wina wochita malonda m’boma la Chikwawa, wapereka zimbudzi zamakono ndi zipangizo zothandiza kupereka ukhondo pa Cathedral ya mpingo wa katolika ya St. Michael’s mu dayosizi ya Chikwawa. Popereka thandizoli loweruka, a Thomas Kayiya anati achita izi pofuna kulimbikitsa ntchito za ukhondo popeza anthu ochuluka amasonkhana pa malowa pakakhala miyambo ikuluikulu. Banja la a Kayiya kuyima pa chimodzi mwa zimbudzi zomwe amanga “Chimene chinandichititsa kuti ndichite zimenezi n’chakuti ndidawona kuti pano panalibe zimbudzi za madzi, podziwa kuti pano pamabwera anthu ochuluka komanso olemekezeka,” anatero a Kayiya. Ndipo m’mawu ake pambuyo polandira zimbudzizi, episkopi wa mpingo wa katolika mu dayosizi ya Chikwawa, Ambuye Peter Musikuwa ati pamene mpingo ukulimbikitsa kudzidalira, akhristu ali ndi udindo wotukula mpingowu. “Akhristu tili ndi udindo osenza magawo osiyansiyana popereka gawo lina la chuma chathu potukula mpingo wodzidalira,” anatero Ambuye Musikuwa. Ndipo pa mwambowu, akhristu ena omwe anagwira ntchito zothandiza mpingo analandira ma satifiketi a ulemu kuyimira akhristu ochuluka amene akuthandiza mpingo. Ena mwa akhristuwa ndi monga a Clement Khembo, mayi Flora Kaphamtengo ndi mayi Mary Mangwiza Manyusa, kungotchulapo ochepa chabe.",https://www.radiomaria.mw/mkhristu-wamangira-mpingo-zimbudzi-zamakono-ku-chikwawa/,"September 14, 2021",Izahaki Mwacha
Abwenzi A Radio Maria Malawi Alimbikitsa Ubale Wawo,"Abwenzi a Radio Maria Malawi a mu arkidayosizi ya Blantyre ndi dayosizi ya Chikwawa anachitira limodzi mkumano wawo waukulu wapadera, lamulungu pa 12 September, 2021. Mkumanowu omwe unasonkhanitsa nthumwi zochokera ku ma dayosizi awiriwa wachitika lamulungu ku tchalitchi la St. Tereza ku parishi ya Nguludi yomwe ili mu arkidayosizi ya Blantyre. A Majawa kulankhula kwa abwenzi omwe anasonkhana pa tsikulo Malinga ndi apampando a abwenziwa ku dayosizi ya Chikwawa, a Clement Majawa komanso arkidayosizi ya Blantyre a James Ng’omba, cholinga chochitira mkumanowu limodzi chinali kulimbikitsana kuthandiza transimita ya Mpingwe, kukonzekera Mariatona ndi zisankho za magulu awiriwa. Wapampando wa abwenzi a Radio Maria Malawi mu dayosizi ya Chikwawa, a Clement Majawa atsimikizira abwenzi a wayilesiyi kuti muli zaulere zochuluka kudzera mu kuthandiza Radio Maria Malawi. “Palibe munthu yemwe anasauka chifukwa chothandiza mpingo. Tikamathandiza Radio Maria Malawi timalandira zaulere zambiri,” anatero a Majawa. Ndipo pothilirapo ndemanga, wapampando wa abwenziwa mu akidayosizi ya Blantyre, a James Ng’omba anati msonkhano wa pakati pa madayosizi awiriwa walimbikitsa ubale wawo. “Ndipemphe abwenzi anzanga a kuno ku arkidayosizi ya Blantyre ndi abwenzi a dayosizi ya Chikwawa kuti ubale umenewu upitilire,” anatero a Ng’omba. Abwenzi a dayosizi ya Chikwawa anagwira ntchito limodzi ndi anzawo a ku arkidayosizi ya Blantyre asanayime pawokha pa 6 July, 2019.",https://www.radiomaria.mw/abwenzi-a-radio-maria-malawi-alimbikitsa-ubale-wawo/,"September 14, 2021",Izahaki Mwacha
Papa Wati Akhristu Aziyika Maso Awo Pa Mtanda Woyera,"Popitiriza kucheza kwake m’dziko la Slovakia, Papa Francisco lero anatsogolera Misa pogwiritsa ntchito Byzantine Rite ku dera lotchedwa Prešov. M’malaliko ake pa Misa’yi pa tsiku lomwe mpingo wa katolika pa dziko lonse umachita chaka cholemekeza Mtanda Woyera, iye wapempha a Katolika m’dziko la Slovakia kuti aziyika maso awo pa mtanda. Papa Francisco wati akhristu amalalika za Yesu wopachikidwa pa mtanda. Iye wati mtanda omwe udali chinthu chochititsa manyazi, udaulula za chikondi cha Mulungu ndipo wawonjezeranso kuti mtanda omwe udasanduka mtengo wa imfa pambuyo pake udasanduka mtengo wa moyo. Papa Francisco wati mu mtanda akhristu akuyenera kuwonamo ulemelero wa Mulungu. Iye wati munthu yemwe achitira umboni mtanda woyera alibe nthawi yowona munthu mzake ngati m’dani. Papa Francisco wamaliza ndi kunena kuti chikhristu chomwe sichiona ulemerero wa mtanda woyera ndi cha kufa. Mwa zina zomwe Papa Francisco wachita lero ndi kuyendera malo ochitira mibindikiro omwe amayendetsedwa ndi ansembe a chipani cha ma Jesuit komanso iye walankhula ndi kucheza ndi achinyamata a m’dzikoli.",https://www.radiomaria.mw/papa-wati-akhristu-aziyika-maso-awo-pa-mtanda-woyera/,"September 14, 2021",Izahaki Mwacha
Apolisi Ku Chikwawa Agwira Ng’ombe ‘Zobedwa’,"Apolisi m’boma la Chikwawa agwira ng’ombe zisanu ndi zitatu zophedwa, ndi zina ziwiri zamoyo zomwe akuziganizira kuti ndi zobedwa. Izi zinachitika usiku wa lachiwiri pa 14 September, 2021 pa tchire lina la pamudzi wa Gola m’dera la mfumu yayikulu Chapananga. Watsimikiza za nkhaniyo – Matemba Malingana ndi m’neneri wa Polisi ku Chikwawa, Sergeant Dickson Matemba, anthu akufuna kwabwino anatsina khutu apolisi yaing’ono ya Gola kuti anthuwa ndi odabwa ndi galimoto yomwe inali pa tchire lina m’deralo. Apolisiwa atamva izi, anathamangira ku maloko nthawi yomweyo koma anapeza galimotoyo atayithawitsa. A Matemba ati zitachitika izi, apolisiwa anadziwitsa mwansanga anzawo a ku polisi ya Chapananga kuti agwire galimotoyo. Iwo awonjezera kuti, apolisi ya Chapananga anayesera kuyimitsa galimoyo koma woyendetsa sanayime, zomwe zinachititsa kuti apolisiwa ayambe kuthamangitsa galimotoyo mpaka pa msika wa Mthumba m’bomalo. Pamenepa eni galimotoyo, anayisiya pamalopo ndi kuthawa teyala la galimotoyo litaphulika ndipo apolisiwa atachita chipikisheni galimotoyo, anapeza kuti muli ng’ombe zakufa. Padakali pano, ng’ombezo ndi galimoto yomwe nambala yake ndi BT 758 akuyisunga ku polisi ya Chikwawa, pamene kafukufuku ali m’kati kuti agwire oganiziridwa mlanduwa. Ndipo alimi ena awiri ochokera kwa Gola, komwe akuganizira kuti ndi komwe kwabedwa ng’ombezo anafika pa polisi ya Chikwawa ndi kuzindikira ziwetozo kuti ndi zawo.",https://www.radiomaria.mw/apolisi-ku-chikwawa-agwira-ngombe-zobedwa/,"September 14, 2021",Izahaki Mwacha
Ogwira Ntchito ku Post Office Akunyanyala Ntchito,"Ogwira ntchito ku nthambi ya boma ya Malawi Posts Corporation akunyanyala ntchito pofuna kukakamiza akuluakulu a nthambiyo kuti akonze mavuto omwe ogwira ntchito-wa akukumana nawo. Mtsogoleri wa gululi a William Chipoka awuza Radio Maria Malawi kuti ogwira ntchito akumalandira malipiro awo mochedwa komanso kuti nthambiyo inasiya kupereka ndalama za chithandizo cha ku chipatala cha antchito ake komanso za pension. Ogwira ntchito ku Post Office pamene akunyanyala ntchito Iwo ati asiya kunyanyala ntchito-ku pokhapokha akuluakulu a nthambiyi akakonza mavutowa. “Malipiro athu akumachedwa kwambiri. Tikumatha miyezi itatu kapena iwiri tisanalandire. Panopa tikufuna atitsimikizire kuti malipiro athu tidzilandira malire pa 25 mwezi uliwonse monga momwe amalmulo a ntchito yathu amanenera,” anatero a Chipoka. Koma polankhulapo mneneri wa Malawi Posts Corporation mayi Ida Mkolimbo ati akuluakulu a nthambiyi akuwunikira za mavutowa omwe ena mwa iwo ayamba kale kukonzedwa. “Mavuto akunenawo ndi owonadi koma padakalipano malipiro awo a mwezi wa August alandira kale. mavuto ena akukambawo ndi a kalekale sanayambe lero ndipo akuluakulu athu akuwunika za mavutowo ndi cholinga choti apeze mayankho okhazikika choncho adekhe,” anatero mayi Mkolimbo. Iwo anapitiriza kunena kuti padakalipano ma Post Office ena ndi otsegula ndipo ayambiranso kugwira ntchito zawo kaamba koti amvetsetsa mmene akuluakuluwa awayankhira.",https://www.radiomaria.mw/ogwira-ntchito-ku-post-office-akunyanyala-ntchito/,"September 9, 2021",Izahaki Mwacha
Papa Wati Sanaganizepo Zotula Pansi Udindo Wake,"Mtsogoleri wa mpingo wa katolika pa dziko lonse Papa Francisco wati sanayambe waganizapo zotula pansi udindo wa u Papa. Malinga ndi malipoti a Vatican Radio, Papa walankhula izi ku Vatican masiku apitawa kwa mtolankhani wa wayilesi yotchedwa COPE ya m’dziko la Spain. Papa Francisko pamene amacheza ndi Harrera Iye amayankha funso la mtolankhaniyu yemwe anafuna kumva ngati Papa Francisco anamva za mphekesera zomwe zinalipo pa nthawi yomwe amadwala kuti iye atula pansi udindo wake ngati Papa. Ndipo poyankhapo pa nkhaniyi, Papa Francisco wati anamva kuti panali manong’onong’o amenewa koma iye wati palibe olo tsiku limodzi lomwe anayamba waganizapo zotula pansi udindowu. Iye wawonjezera kuti izi si za chilendo popeza aka si koyamba kuti pakhale manong’onong’o oterewa. Papa Francisco wati kawiri-kawiri pamene Papa wadwala, nkhani ngati izi zimatuluka kotero sanadabwe nazo. Iye wauza mtolankhaniyu kuti pano ali bwino kwambiri ndipo akutha kudya zakudya zomwe samatha kukwanitsa kudya asanamuchite opareshoni ya m’mimba. Poyankhapo pa za funso la mtolankhaniyu yemwe anafuna kudziwa kuti kodi Papa Francisco akufuna kuti anthu adzamukumbukire bwanji, iye wati akufuna anthu adzamukumbukire ngati munthu wochimwa yemwe adayetsetsa kuchita bwino pa maso pa Mulungu. Iye walankhula ndi mtolankhaniyu nkhani zosiyana-siyana monga mavuto a m’dziko la Afghanistan, nkhani zokhudza likulu la Mpingo wa Katolika ndi dziko la China pongotchula zochepa.",https://www.radiomaria.mw/papa-wati-sanaganizepo-zotula-pansi-udindo-wake/,"September 9, 2021",Izahaki Mwacha
Anthu Awiri Afa Pa Ngozi Yapansewu Ku Ntcheu,"Anthu awiri afa ndipo ena anayi avulala modetsa nkhawa pa ngozi yomwe yachitika lero m’boma la Ntcheu. Wofalitsa nkhani za apolisi m’bomalo Inspector Hestings Chigalu wati ngoziyi yachitika pa malo ena otchedwa Mthandizi mu nsewu wa Ntcheu – Balaka. Ngozi yomwe yachitika lero ku Ntcheu Iye wati mayi yemwe amayendetsa galimoto ya mtundu wa Toyota Lactis, anaphonya nsewu ndi kupita mbali ina komwe anakawomba galimoto ya MRA yomwe imachokera mbali ina ya nsewuwo. Malinga ndi wofalitsa nkhani za chipatala cha Ntcheu, mayi Stella Kawalala, anthu awiri omwe afa pa ngoziyi ndi mwana wam’muna wa zaka zisanu ndi chimodzi (6) komanso mayi wa zaka 32 zakubadwa. Iwo ati anthu anayi omwe agonekedwa pa chipatalachi ndi amayi awiri, mwana m’modzi wa zaka khumi komanso bambo m’modzi. Mwezi wa August, m’boma la Ntcheu mwachitika ngozi zokwana khumi ndi ziwiri (12) zomwe khumi mwa izi zatenga miyoyo ya anthu ndipo anthu 31 ndi omwe afa pa ngozi-zi.",https://www.radiomaria.mw/anthu-awiri-afa-pa-ngozi-yapansewu-ku-ntcheu/,"September 9, 2021",Izahaki Mwacha
Mnyamata wa Zaka 18 Alamulidwa Kukakhala Ku Ndende Zaka 18 Pa Mlandu Wogwilira,"Bwalo loyamba la milandu m’boma la Ntcheu lalamula mnyamata wa zaka 18 zakubadwa kuti akakhale ku ndende kwa zaka 14 kaamba kopezeka olakwa pa mlandu ogwililira msungwana wa zaka 14 ndi kumupatsa pathupi. Woyimira boma pa mlanduwu Inspector Sammie Liwonde anawuza bwaloli kuti mkuluyu anapalamula mlanduwu kuyambira mwezi wa June mpaka August chaka chino m’mudzi mwa Bula pomwe iye amakhala ndi mtsikanayu ngati banja. Nkhaniyi akuti siyinakondweretse mayi a mtsikanayu zomwe zinachititsa kuti akanene ku polisi. Popereka chigamulo chake oweruza milanduku bwaloli, First Grade Magistrate Chimdima Phiri analamula kuti mnyamatayu yemwe akungodziwika ndi dzina loti Jana, akakhale ku ndende ndi kukagwira ntchito ya kalavula gaga kwa zaka khumi ndi zinayi (14). Jana ndi wa m’mudzi mwa Bula mfumu yaikulu Kwataine m’boma lomwelo la Ntcheu.",https://www.radiomaria.mw/mnyamata-wa-zaka-18-alamulidwa-kukakhala-ku-ndende-zaka-18-pa-mlandu-wogwilira/,"September 9, 2021",Izahaki Mwacha
Apempha Abambo a Parishi ya Njuli Adzipereke Potukula Mpingo,"Abambo a mu parish ya Njuli mu arkidayosizi ya Blantyre, awapempha kuti adzipereke pogwira ntchito yotukula mpingo komanso mabanja awo. Misa ya abambo idzachitikira m’tchalitchili-Njuli Bambo mfumu a parishiyi, bambo Cosmas Kinile ndi omwe apereka pempholi loweruka pa Misa ya a bambo a mu parishiyi. Iwo ati nthawi yakwana yoti a bambo agwire ntchito zotukula mpingo ndi m banja awo potsanzira Yosefe Woyera. Naye mlembi wa bungweli mu parishi’yi a Emmanuel Chikopa anati kukhazikitsidwa kwa bungwe la a bambo kuthandiza kupititsa patsogolo ntchito za mpingo. Misayi inali yokonzekera mwambo wokhazikitsa bungwe la a bambo a mu parishiyi omwe udzachitike pa 19 mwezi uno.",https://www.radiomaria.mw/apempha-abambo-a-parishi-ya-njuli-adzipereke-potukula-mpingo/,"September 6, 2021",Izahaki Mwacha
Anthu Okwiya Apha Munthu Pomuganizira Kuti Waba Ng’ombe,"Anthu ena okwiya m’boma la Nsanje atentha ndi kupha mkulu wina pomuganizira kuti anaba ng’ombe. M’neneri wa apolisi m’bomalo, Sub-Inspector Agnes Zalakoma watsimikiza za nkhaniyi ndipo wati woganiziridwayu ndi Allan Chinandilonda wa zaka 32. Munthu amene watenthedwayo Sub-Inspector Zalakoma wati malemuyu anawonedwa akumanga ng’ombe pa tchire la pa mudzi wa Khamu m’dera la mfumu yayikulu Ngabu m’bomalo ndipo anthu ozungulira anamemezana kumugwira, kumumenya kenaka ndi kumutentha. M’neneriyu wati apolisi ndi a chipatala adapita kumaloko komwe achipatala adatsimikiza za imfa yomwe ati yadza kaamba kopsa ndi moto. Pamenepa, apolisi a m’bomali apempha anthu kuti asamatengere malamulo m’manja mwawo pamene apeza munthu yemwe akumuganizira kuti wapalamula mlandu ndipo iwo ati akufufuzabe amene achita zimenezi. Malemuyu, Allan Chinandilonda wa zaka 32, amachokera pa mudzi wa Chinandilonda m’dera la mfumu yayikulu Ngabu m’boma la Nsanje.",https://www.radiomaria.mw/anthu-okwiya-apha-munthu-pomuganizira-kuti-waba-ngombe/,"September 6, 2021",Izahaki Mwacha
Papa Watsindika Za Kufunika Komvetsera Mawu A Mulungu,Mtsogoleri wa mpingo wa katolika pa dziko lonse Papa Francisko watsindika za kufunika komvetsera bwino mawu a Mulungu pofuna kukhala anthu osinthika mtima. Iye walankhula izi kwa anthu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti. Iye anakhazikika pa Uthenga Wabwino wa pa tsiku lamulungu la 23 mu nyengo ya pa chaka omwe ukufotokoza umo momwe Ambuye Yesu adachizira munthu wosamva ndi wosalankhula. Papa Francisco wafotokoza kuti monga Ambuye Yesu adachiza munthu wosamva ndi wosalankhula uja ndi bwino kuti akhristu azipempha Ambuye Yesu kuti achize mitima yao kuti izitha kulandira Uthenga wa Chipulumutso ndi kukhala anthu osinthika. Iye wati ngakhale kuti akhristu amamvetsera pafupifupi Mau a Mulungu koma zimaoneka kuti Mau a Mulungu’yo saagwira ntchito m’mitima ya akhristu ambiri popeza mitima ya akhristu ambiri ndi yotsekeka. Papa Francisco watsiriza ndi kupemphelera mitima ya akhristu kuti ikhale yotsekuka ndi kulandira uthenga wa chipulumutso.,https://www.radiomaria.mw/papa-watsindika-za-kufunika-komvetsera-mawu-a-mulungu/,"September 6, 2021",Izahaki Mwacha
"Red Cross Yapempha Mafumu, A Zipembedzo Alimbikitse Anthu Kulandira Katemera wa COVID-19","Bungwe la Malawi Red Cross Society linakonza maphunziro a tsiku limodzi a mafumu ndi atsogoleri a mipingo a m’boma la Ntcheu ndi cholinga chowazindikiritsa za kufunika koti nawo atenge gawo polimbikitsa anthu a madera awo kulandira katemera wa COVID-19. Mawu ake mkulu wa za umoyo ku bungwe la Malawi Red Cross Society a Daniel Kapokosola Banda ati atsogoleriwa ali ndi kuthekera kolimbikitsa anthu awo kaamba koti amakhala nawo pafupi zomwe zimathandizira kuti uthenga woperekedwa ndi mfumu kapena mtsogoleri wa mpingo anthu awulandire mosavuta. Poyankhulapo m’malo mwa mafumu anzawo Inkosi Kwataine inati ku dera lake, nkhani ya katemera wa COVID-19 anthu anayilandira ndi manja awiri ngakhale kuti poyamba kunali mabodza osaneneka. Iwo ati anasonkhanitsa mafumu ang’onoang’ono kuwadziwitsa za kufunika kolimbitsa anthu m’deralo kuti akalandire katemerayu. Padali pano anthu oposa 7,400 ndi omwe alandira katemera wa COVID-19 m’boma la Ntcheu ndipo mwa mafumu aakulu asanu ndi anayi omwe akupezeka m’bomalo, chiwerengero cha anthu ambiri omwe alandira katemerayu chikuchokera kwa mfumu yaikulu Kwataine. Boma la Malawi kudzera ku unduna wa zaumoyo, likuyembekezereka kupereka katemerayu  kwa anthu oposa 11 million mdziko muno. Padakalipano anthu oposa 400,000 alandira kale katemerayu.",https://www.radiomaria.mw/red-cross-yapempha-mafumu-a-zipembedzo-alimbikitse-anthu-kulandira-katemera-wa-covid-19/,"September 6, 2021",Izahaki Mwacha
Parish Ya Ntcheu Ilimbikitsa Makolo Kuchita Chinamwali cha Chikhristu,"Akuluakulu oyendetsa ntchito za parishi ya Ntcheu mu dayosizi ya Dedza, loweruka anali ndi mkumano wa alangizi ochokera m’matchalitchi onse a m’parishiyi ndi cholinga chowazindikiritsa za kufunika kolimbikitsa makolo kuchita mwambo wa chinamwali potsatira njira chikhristu pamene atsikana atha msinkhu. Poyankhulapo a gulupa a Venacio Felix Bayani omwe anatsogolera msonkhanowu anati cholinga cha mkumanowu chinali kulimbikitsa alangizi ndiponso kuwazindikiritsa kuti ali ndi udindo wofotokozera makolo a matchalitchi awo za kufunika kotsatira mwambo wa chikhristu pomwe ana awo aakazi atha msinkhu. Iwo anati ndi zomvetsa chisoni kuti makolo ena amatumiza ana awo ku chinamwali cha chikunja zomwe sizikuyenera kutero ngati akhristu ndipo apempha makolo kuti apewe kuchita miyambo ya chikunja. M’mawu ake, m’modzi mwa alangiziwa yemwenso ndi wapampando wa alangizi pa Center ya Ntcheu a Lucklin Frank Buleya anati mkumanowu unali wofunika kaamba koti uthandizira kuti ntchito yawo ya ulangizi iyende bwino.",https://www.radiomaria.mw/parish-ya-ntcheu-ilimbikitsa-makolo-kuchita-chinamwali-cha-chikhristu/,"September 6, 2021",Izahaki Mwacha
Abambo Aku Limbe Cathedral Ayendera Anzawo Aku Nsanama,"Parish ya St. Martin de Pores Nsanama mu dayosezi ya Mangochi yati kuyenderana kwa abambo achikatolika a m’madayosezi osiyanasiyana kungathandizire kupititsa patsogolo utumiki wa abambo mu mpingo wa katolika mdziko muno. Bambo mfumu a parishiyi, bambo Mathew Likambale alankhula izi ndi Radio Maria Malawi pomwe bungwe la umodzi wa abambo lochokera ku Limbe Cathedral mu arkidayosezi ya Blantyre linakacheza ndi abambo anzawo aku parishiyi. Abambo aku parishi ya Nsanama ndi anzawo aku Limbe Cathedral Bambo Likambale ati kufika kwa abambowa ku parishiyi kwathandizira kuti agawane nzeru za momwe magulu oterewa akuyendera zomwe anati zawapatsa mphamvu zoti apitirize ntchito yokhazikitsa mabungwe oterewa ku maparish ena mu dayosezi ya Mangochi kamba koti parishiyi ndi yomwe ikutsogolera ntchitoyi. “Ndife okondwa kuwona kuti abambo aku Limbe Cathedral mu arkidayosezi ya Blantyre atiyendera kaamba koti ifenso kwathu kuno tinakhazikitsa bungwe loteleri lomwenso tikutsogolera ntchito yokhazikitsa mabungwe oterewa m’maparish amu dayosezi ya Mangochi. Choncho kubwera kwa anzathuwa kwathandizira kuti tigawane nzeru za momwe tingapititsire patsogolo utumiki oterewu mu mpingo. Mwachitsanzo, kuno ku Nsanama abambo athu akudzipereka kwambiri kugwira ntchito zosiyanasiyana monga za chipembedzo ndi zina zotero kulekana ndi m’mbuyomu pomwe amayi okha amagwira ntchitozi,” anatero bambo Likambale. Pamenepa iwo ati ndi kofunika kuti mikumano yotereyi ilimbikitsidwe mu mpingowu ndi cholinga choti utumiki wa abambo ufike ponseponse ndi kuthandizira ntchito za mpingo. “Kukumana kotere n’kofunika kukulimbikitsa chifukwa kuthandizira kuti abambowa agawane nzeru za momwe mabungwe otere akuyendera m’madayosezi awo komanso ndi zothandizira kulimbikitsa ubale wawo zomwe ndi zopindulira mpingo kaamba koti mabungwe oterewa apezeka ponseponse nd ikukopa abambo ochuluka kutumikira mpingo kumadera komwe ali,” anapitiriza motero bambo Likambale. Nayenso wapampando wa bungwe la umodzi wa abambo ku Limbe Cathedral a Patrick Mwanaposo anati pa ulendowu aphunzira zambiri kuchokera kwa abambo anzawo. “Ife titakhazikitsa bungweli ku parish yathu chaka chatha, tinawona kuti ndi kofunika tibwere ku Nsanama kaamba koti tinamva kale kuti bungwe lotereli kumeneko lidayamba pakanthawi ndiponso ndi la mphamvu kwambiri choncho tadziwonera tokha ndipo taphunzira zambiri kwa anzathuwa,” anatero a Mwanaposo.",https://www.radiomaria.mw/abambo-aku-limbe-cathedral-ayendera-anzawo-aku-nsanama/,"September 6, 2021",Izahaki Mwacha
Monsignor Tamani Apempha Makolo Alimbikitse Ana Kuchita Zachifundo,"Vicar General wa arkidayosizi ya Blantyre, monsignor Boniface Tamani apempha makolo kuti athandize ana kunvetsetsa udindo wawo kwa ana anzawo pochita za chifundo. Iwo amayankhula izi lachisanu pambuyo potsogolera bungwe la utumwi wa la mu arkidayosiziyo pomwe amakathandiza ana anzawo ku parish ya Neno. Monsignor Tamani kupereka katundu kwa ana ovutika ku Neno Monsignor Tamani ati ndi kofunika kwambiri kulimbikitsa ana kuchita za chifundo adakali achichepere kaamba koti zimathandiza ana kukula ndi mtima wachikondi kwa anzawo. ‘’Mtengo timawongola ukadali waung’ono. Pomwe anawa akadali achichepere ndi kofunika kwambiri kuwaphunzitsa kuchita zachifundo chifukwa moyo umenewo azikula nawo, pa kutero tikhala kuti tikubzala chikondi mwa anawa ndie kuti tidzapeza kuti ngakhale zopereka kumene zaku nsembe sazidzawonapo vuto. Makolo tiyeni tiwathandize anawa kukula ndi mtima wopereka chifukwa potero tidzakoloranso zipatso zabwino ku uzimu komanso ku thupi,” anatero monsignor Tamani. Poyankhulapo m’modzi mwa ana omwe analandira nawo thandizoli Praise Raphael anati ndi okondwa kaamba ka thandizoli chifukwa lichepetsa mavuto ena omwe anali nawo. “Choyamba ndikuthokoza chifukwa cha chithandizochi komanso ndaphunzira kuti kuchita zachifundo ndi kwabwino chifukwa yemwe alibe, akalandira chithandizo mavuto ake amachepa. Ndaphunziranso chikondi kuti tidzikondana ife ana chifukwa amakuthandiza utavutika sumamudziwa,” anatero Praise. Zina mwa zomwe anawa anapereka kwa ana anzawo ndi monga sugar, sopo, ufa komanso zovala ndipo zinthuzi adasonkha ndi ana amu arkidayosiziyo kupyolera mwa makolo ndi atsogoleri awo.",https://www.radiomaria.mw/monsignor-tamani-apempha-makolo-alimbikitse-ana-kuchita-zachifundo/,"September 6, 2021",Izahaki Mwacha
"Papa Wati Ndi Wokhudzidwa ndi Ngozi ya Mvula, Mphepo Mdziko la America","Mtsogoleri wa mpingo wa katolika pa dziko lonse Papa Francisko wati ndi wokhudzidwa ndi ngozi ya mphepo komanso mvula yomwe yachitika mdziko la America. Papa wanena izi lamulungu polankhula kwa anthu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti. Iye wati ali pafupi ndi anthu onse omwe akhudzidwa ndi ngoziyi ndipo akuwapemphelera. “Ndikupemphelera onse omwe akhudzidwa ndi ngoziyi komanso ndayikiza m’mapemphero mizimu ya anthu omwe afa pa ngoziyi. Mulungu alandire mizimu ya onse omwe atisiya ndi kuthandiza onse omwe padakali pano ali m’mavuto kaamba ka ngoziyi,” watero Papa Francisco. Mphepo ndi mvula yowopysayi yodziwika kuti Ida yaphetsa anthu oposa 50 ku New Jersey, New York ndi ku Louisiana. Kuwonjezera apo, mphepo ndi mvulayi yawononga katundu wa nkhaninkhani komanso yabweretsa madzi osefukira.",https://www.radiomaria.mw/papa-wati-ndi-wokhudzidwa-ndi-ngozi-ya-mvula-mphepo-mdziko-la-america/,"September 6, 2021",Izahaki Mwacha
Papa Wayamikira Bungwe La Arche Foundation Pothandiza Anthu Ovutika,"Mtsogoleri wa mpingo wa katolika pa dziko lonse Papa Francisko wayamikira bungwe la Arche Foundation kaamba kothandiza ana komanso anthu ovutika. Papa walankhula izi pa mkumano wake ndi mamembala a bungweli mu Hall ya Papa Clement pafupi ndi nyumba ya Vatican Apostolic Palace. Iye wati kugawira ena zosowa zawo kumathandiza anthuwo kuti ayambenso mwa tsopano, kubweretsa ufulu komanso kumabwezeretsa ulemerero wawo. Papa Francisco wayamikira bungweli lomwe kwa zaka makumi atatu lakhala likuthandiza amayi ndi ana kuchoka mu nkhanza zosiyana-siyana. Iye wayamikiranso bungweli pothandiza amayi othawa m’maiko ena pa zifukwa zosiyana-siyana. Mwa njira yapadera iye wayamikiranso bambo Giuseppe Bettoni yemwe adali nawonso pa mwambowu ndipo ndi yemwe adayambitsa bungweli ku Milan m’dziko la Italy m’chaka cha 1991. Pomaliza Papa Francisco anadalitsa onse omwe anali nawo pa mwambowu komanso kufunira zabwino zonse bungweli pano pomwe likukonzekera kutsekulira nyumba yosamalirako anthu mu mzinda wa Rome.",https://www.radiomaria.mw/papa-wayamikira-bungwe-la-arche-foundation-pothandiza-anthu-ovutika/,"September 3, 2021",Izahaki Mwacha
Papa Wasankha Bambo Mlangizi Wa Asilikali A Nkhondo ku Vatican,"Likulu la mpingo wa katolika pa dziko lonse lalengeza kuti lachitatu pa 1 September, Papa Francisco wasankha bambo mlangizi wa asilikali a nkhondo a ku likulu la mpingowu ku Vatican. Mlangizi watsopano wa asilikali a nkhondo ku Vatican – bambo Reichlin Bambo mlangiziwa omwe ndi a zaka 50 ndi bambo Kolumban Reichlin omwe ndi wansembe wa chipani cha Benedicto Woyera ndipo zadziwika kuti ayamba ntchitoyi mwezi wa mawa. Gulu la asilikali a nkhondowa lodziwika kuti Pontifical Swiss Guards lidayamba pa 22 January m’chaka cha 1506 ndi Papa Julius wachiwiri ndi cholinga chofuna kuteteza Papa yemwe alipo pa nthawiyo komanso kupereka chitetezo ku likulu la mpingo wa katolika ku Vatican. Asilikaliwa amachokera ku Switzerland ndipo ndi chifukwa chake amatchulidwa kuti Swiss Guards ndipo amakhala atamaliza maphunziro a ntchito ya usilikali kwawoko. Msilikaliyu amayenera kukhala m’nyamata yemwe ndi m’katolika, wophunzira bwino ndipo wa zaka za pakati pa 19 ndi 30. Pambali poteteza Papa, iwo amaperekanso ulemu wa chisilikali, guard of honour m’chingerezi kwa alendo olemekezeka monga atsogoleri a maiko omwe amakacheza ku likulu la mpingo wa katolika. Likulu la mpingo wa katolika lodziwika kuti Vatican City State ndi dziko loyima pa lokha monga maiko ena onse ndipo liri ndi banki, timu ya masewero a mpira wa miyendo, post office yomwe imasindikiza ma passport, nyimbo ya fuko kapena kuti national anthem komanso mbendera ya dziko; pongotchula zochepa.",https://www.radiomaria.mw/papa-wasankha-bambo-mlangizi-wa-asilikali-a-nkhondo-ku-vatican/,"September 3, 2021",Izahaki Mwacha
Akhutira Ndi Zokonzekera za Epifania,"Ofesi yowna za mabungwe a utumiki wa a Papa ya Pontifical Mission Societies (PMS) mu arkidayosizi ya Blantyre yati ndi yokhutira ndi mmene zokonzekera zozatsegulira Misa yokonzekera chaka cha Epifania pa 14 September 2021 zikuyendera ku parish ya St. Michaels Bangwe mu arkdayosiziyo. Parish ya Bangwe ndi yomwe idasakhidwa kuti itsogolere misa ya Epifania ya m’chaka cha 2022 mdziko muno. Akuluakulu omwe akuyendetsa zokonzekera za mwambowo Poyankhula pambuyo poyendera zokonzekerazi, m’modzi wa akuluakulu ku ofesiyi a Macdonad Kapichi ati akhristu aku parishiyi akusonyeza chidwi pa zokonzekerazi, ndipo ali ndi chikhulupiliro kuti mwambowu udzakhala wosangalatsa kwambiri. “Nditha kutsimikiza kuti zokonzekera zimenezi zikuyenda bwino ndawona ndithu chidwi chimene chilipo maka kumbalinso ya ana eniwake m’mene akuchitira, akusonyeza mtima uja oti nafe tingathe choncho ndikutha kuwona kuti mwambo umenewu udzakhala wochititsa chidwi ndithu,” anatero a Kapichi. M’mawu awo Catechist Paul Gusto a m’parishiyi ati malinga ndi mgwirizano omwe ulipo kumbali zonse zokhudzidwa, sakuwonapo vuto lomwe lingadzalepheretse kuti mwambowu udzakhale wosangalatsa. “Tonse tikugwilira ntchito pamodzi chifukwa cholinga chathu ndi chimodzi kufuna kuti mwambo umenewu udzakhale wapamwamba kwambiri moti zokonzekera zonse zikuyenda bwino ndithu,’’ anatero Catechist Gusto.",https://www.radiomaria.mw/akhutira-ndi-zokonzekera-za-epifania/,"September 3, 2021",Izahaki Mwacha
Apolisi Akusaka Achiwembu Omwe Apha Bambo Wina M’boma La Ntcheu,"Apolisi m’boma la Ntcheu akusakasaka anthu achifwamba omwe apha bambo wina m’mudzi mwa Kanyemba m’dera la mfumu yaikulu Kwataine m’bomalo. Malinga ndi wachiwiri kwa wofalitsa nkhani za apolisi m’boma la Ntcheu Sub Inspector Rabecca Kwisongole, malemuyu Maloya Chimbiya usiku wa pa 31 August chaka chino, atacheza ndi achibale ake, anapita kukagona m’nyumba yake yomwe amakhalamo yekha. Kutacha tsiku lotsatira, anthu anapeza chitseko cha nyumba ya mkuluyu chili chokhoma koma thupi lake linapezeka m’munda wina lili ndi mabala. Thupi la malemuyu atalitengera ku chipatala cha Ntcheu, a chipatala anatsimikiza kuti bamboyu wamwalira kaamba komenyedwa. Pakadali pano apolisi akusakasaka anthu achiwembuwa, ndipo apempha anthu omwe angadziwe komwe kuli zigawengazi kuti awatsine khutu. Malemu Maloya Chimbiya omwe ndi a zaka 58, anali a m’mudzi mwa Kanyemba mfumu yaikulu Kwataine m’boma lomwelo la Ntcheu.",https://www.radiomaria.mw/apolisi-akusaka-achiwembu-omwe-apha-bambo-wina-mboma-la-ntcheu/,"September 3, 2021",Izahaki Mwacha
Mfumu Yaikulu Makhwira ku Chikwawa Yatentha Masimba,"Mfumu yaikulu Makhwira ya m’boma la Chikwawa, yatseka ndi kutentha masimba onse omwe amasungabe anamwali nthawi ya tchuti cha sukulu itatha kale. Mfumuyi yauza Radio Maria Malawi kuti sikoyenera kupitilira kuvinira anamwaliwa m’nthawi ino yomwe sukulu zatsekulidwa. Iyo yati ndi udindo wa mafumu komanso adindo kuteteza mafulu a ana kuphatikizapo ufulu wa maphunziro. Ana kutuluka ku simba “Ine sindilora kuti ana adzikhala ku simba nthawi ya sukulu, ana onse akuyenera kukhala ku sukulu ndipo izi ndi zomwe ndikufuna,” inatero a mfumu Makhwira. Polankhulapo mkulu wa apolisi m’boma la Chikwawa, Assistant Commissioner Alex Simenti wayamikira ganizo la mfumu yaikulu Makhwira ponena kuti kupitilira kusunga anamwali ku simba ndi kuwaphera ufulu wa maphunziro. Assistant Commissioner Simenti wati ku sukulu komwe ana angaphunzire chikhalidwe choyenera. “Tithokoze kuti a gogo athu Makhwira anatseka ma simba amenewa. Tipemphe amene tili ndi masimba amenewa tisawaphere ana ufulu wa maphunziro,” anatero a Simenti. Ngakhale mfumu Makhwira yachita izi m’dera lake, zinthu sizili chomwechi ndi dera la mfumu yayikulu Sitola ya m’boma la Machinga. Kumeneku, Radio Maria Malawi yapeza kuti zinamwali zili mkati m’midzi ina monga Kalonjere, Adija ndi Nantuma ndipo apolisi ku Liwonde alamula mafumuwa kuti awotche masimba ndi kutulutsa anamwali onse. Malingana ndi wachiwiri kwa mneneri wa apolisi m’bomalo, Sergeant Ngwashape Msume, mfumu yayikulu Sitola yatsimikizira apolisi kuti ilamula angaliba m’dera lake kuti awotche ma tsimba onse sabata ino isanathe. Zinamwali za anyamata ndi asungwana zimachitika ndi cholinga choti ana adzikula ndi mwambo.",https://www.radiomaria.mw/mfumu-yaikulu-makhwira-ku-chikwawa-yatentha-masimba/,"September 3, 2021",Izahaki Mwacha
Dayosizi Ya Karonga Ikhazikitsa Chipani Chotumikira Mayiko Ena,"Dayosizi ya mpingo wa katolika ya Karonga m’dziko muno ikhala  yoyamba kukhazikitsa chipani cha ansembe ndi akhristu eniake omwe adzikatumikira kunja kwa dziko lino. Mlembi wa a episkopi a dayosizi ya Karonga, bambo Joseph Sikwese ndi omwe afotokoza izi pomwe wayilesi’yi imafuna kumva tsatanetsatane wa nkhaniyi potsatira kalata yomwe dayosiziyi idalemba yolengeza za chikonzero chokhazikitsa chipanichi. Wayambitsa chipanicho – Bishop Martin Mtumbuka Bambo Sikwese ati  zikhala chomwechi pozindikira udindo omwe akhristu ali nawo wolalikira ena za Yesu Khristu. M’mawu awo, bambo Sikwese atsimikiza za chikonzero chomwe chilipo chokhazikitsa chipani chotychedwa Missio Ad Gentes of Saint John Paul ll. Ntchito yaikulu ya chipanichi ikhala umishonale malinga ndi udindo omwe akhristu ali nawo kudzera mu Sakramenti la Ubatizo. Mu chipani chimenechi mukhala ansembe komanso akhristu eniake omwe azipita kunja kwa dayosiziyi kukalalikira. Akhristu eniake omwe ndi a chikhulupiriro cholimba komanso omwe ali ndi kuthekera kogawana ndi ena chikhulupiriro chawo mosayembekezera malipiro ndi omwe angathe kulowa mu chipanichi. Si kale kwambiri pomwe dayosiziyi idalengezanso kuti ikhala dayosizi yoyamba kudzodza dikoni wa ku nthawi zonse, permanent deacon.",https://www.radiomaria.mw/dayosizi-ya-karonga-ikhazikitsa-chipani-chotumikira-mayiko-ena/,"September 1, 2021",Izahaki Mwacha
Mwana Aliyense Ndi Mphatso Yochokera Kwa Mulungu – Papa,"Kudzera mu uthenga wa pa kanema wa posachedwapa womwe cholinga chake ndi kulimbikitsa amayi onse oyembekezera, Papa Francisco wati mwana aliyense ndi mphatso yochokera kwa Mulungu. Iye wati kudzera mwa amayi, Mulungu amapereka moyo watsopano ku dziko la pansi. “Kwa amayi onse oyembekezera ndati mudziwe kuti ndinu chida chodabwitsa komanso cha mtengo wa patali chomwe Mulungu amagwiritsa ntchito popereka mphatso ya moyo wa tsopano ku dziko la pansi,” watero Papa Francisco mu uthengawu. Iye wanenanso kuti kwa ma banja omwe sangathe kukhala ndi mphatso ya ana mwayi ulipo wokhala makolo kudzera mu njira ya adoption. Papa Francisco wati polera ndi kusamalira ana amasiye kapena ana omwe makolo awo sangathe kuwasamala anawo pa zifukwa zosiyana-siyana ndi umboni wa chikhristu chenicheni. Iye wamaliza ndi kunena kuti kudzera m’ma banja Mulungu amasonyeza poyera chikondi chake kwa anthu ake. Uthenga wa pa kanemawu ndi chilinganizo cha likulu la Mpingo wa Katolika, Vatican, pofuna kuthandiza anthu kumvetsa za cholinga cha moyo wa banja pokonzekera msonkhano wa ukulu wa ma banja, World Meeting of Families. Pa 19 March chaka chonchino, Papa Francisco adatsekulira chaka cha ma banja cha Amoris Laetitia m’chilatini kapena kuti Ubwino wa Chikondi M’banja. M’mawu ake potsekulira chaka chimenechi, iye adapempha a Katolika pa dziko lonse kuti athandize kulimbikitsa ndi kuteteza moyo wa banja. Iye adatsindikanso za kufunika komakhala pafupi ndi anthu omwe ali m’banja ndi kumawalimbikitsa pamene akumana ndi mavuto komanso kugawana nao chimwemwe chao. Papa Francisco adati ndi kofunika kulimbikitsa ndi kuteteza moyo wa banja pakati pa mamuna ndi mkazi ku ziopysezo zosiyana-siyana ponena kuti moyo wa banja ndi misteri ya chikondi. Chaka cha ma banja cha Amoris Laetitia chidzafika ku mapeto pa 26 June 2022 ndi msonkhano wa ma banja a pa dziko lonse ku Rome.",https://www.radiomaria.mw/mwana-aliyense-ndi-mphatso-yochokera-kwa-mulungu-papa/,"September 1, 2021",Izahaki Mwacha
PMS Malawi Yaphunzira Zambiri Kuchokera Ku Mayiko Ena,"Ofesi yowona za mabungwe a utumiki wa a Papa mdziko muno ya Pontifical Mission Societies (PMS) yati yaphunzira zambiri za momwe maiko ena a muno mu Africa akuchitira popititsa patsogolo utumwi wa ana mu mpingo. Mkulu wa mu ofesiyi mdziko muno bambo Vincent Mwakhwawa alankhula izi ndi Radio Maria Malawi pambuyo pa msonkhano wa tsiku limodzi wa atsogoleri oyang’anira mabungwe a utumwi wa ana ochokera m’maiko a mu Africa omwe amalankhula chingerezi omwe umachitikira kudzera makina a computer. Mwakhwawa: Anzathu akupeza njira zatsopano Bambo Mwakhwawa omwenso amayendetsa msonkhanowu, ati wakhala wa phindu ku dziko lino la Malawi kamba koti aphunzira njira zomwe anzawo akugwiritsa ntchito pa utumwi wa ana pomwe mmayikowa akhudzidwa ndi mliri wa Coronavirus omwe ukulepheretsa kusonkhanitsa ana pamodzi. “Nzosangalatsa kuti anzathu akhala akupeza njira zatsopano zomwe angathandizire ana pomwe mmayikowa muli mibindikiro yoletsa anthu kuyendayenda (lock down) komabe mwachitsanzo ku Zimbabwe tamva kuti anayambitsa maphunziro operekedwa pa makina a intaneti ngati momwe zimachitira sukulu za ukachejede kwathu kuno koma awa ndi ana choncho mzosangalatsa komanso mmaiko enanso akutha kuphunzitsa ana kudzera ku lamya za makolo awo kuti ndi mliriwu zinthu zisayimiretu,” anatero bambo Mwakhwawa. Pamenepa iwo ati ayetsetsa kuwunikira bwino mfundo zomwe zatuluka mu msonkhanowu ngati ndi kotheka kuti dziko lino lidzisatire potumikira anawa. “Tachita chidwi ndi zomwe dziko la Liberia lafotokoza kudzera mwa Sr. Maureen komanso Fr. John Clement Kombo makamaka ponena kuti patsiku loganizira mwana waku Africa (Day of African Child) iwowa akuti amalikondwelera mwapaderadera kamba koti amakhala ndi misa pomwe anawa amapatsidwa mwayi wonse wotsogolera zochitikachitika za patsikuli komanso tamvanso kuti mu nyengo ya Lent anawa amasonkhetsa ndalama zomwe zimathandizira kulipilira ana osowa pa Maphunziro awo mpaka ndalama zokwana 39,000 Liberian dollars zomwe tikuona kuti titagwirizananso kuno ndi akuluakulu komanso aphunzitsi a anawa nafenso titha kumachitapo kanthu kamba koti ana ena amatha kutiyimbira ku ofesi kuti akusowa fizi ndiye mzoti tikhala tikuziganizira kamba koti mdziko muno pali ambiri angathe kuthandiza komanso palinso ena osowa,” anapitiriza motero bambo Mwakhwawa. Pa msonkhanowu nalonso dziko la Malawi linafotokozera zimenenso likuchita zomwe mzotamandika zedi kamba koti kupatula dziko la Tanzania komanso Sierra Leone, nalonso lakhala likugwiritsa ntchito Radio Maria Malawi ndi Luntha TV zomwe zathandizira kwambiri kufikira ana ndi mapulogalamu osiyanasiyana. Mwazina mayiko omwe anatenga nawo mbali pa mkumanowu ndi a Malawi, Liberia, Nigeria, Sierra Leone, Zimbabwe,Zambia, Kenya, Uganda, Tanzania, Ghana, Namibia ndi South Africa.",https://www.radiomaria.mw/pms-malawi-yaphunzira-zambiri-kuchokera-ku-mayiko-ena/,"September 1, 2021",Izahaki Mwacha
Parish Ya Bvumbwe Yakonzeka Kutsogolera Misa Ya Utumwi Wa Ana Chaka Chino,"Parish ya Bvumbwe yomwe nkhoswe yake ndi Amaritiri aku Uganda mu arkidayosezi ya Blantyre yati ndi yokondwa kuti yasankhidwa kudzatsogolera Misa ya utumwi wa ana pa 23 October, 2021 mu arkidayoseziyo. Sister Olga Kalande omwe akutumikira m’parishiyi alankhula izi pa msonkhano woyamba omwe unakonzedwa ndi ofesi yowona za mabungwe a utumiki wa a Papa ya Pontifical Mission Societies (PMS) mu arkidayoseziyo ndi cholinga chowazindikiritsa momwe angayendetsere Misa ya ana okhaokha ya chaka chino. Sister Kalande ati ndi okondwa kuti arkidayoseziyo yasankha parishiyi kuti idzatsogolere misayi choncho iwo ati ayambapo kukonzekeretsa ana m’magawo osiyanasiyana pa chipembedzo ndi cholinga choti zonse zidzayende bwino pa tsikuli. Iwo atinso alimbikitsidwanso kaamba koti parish zina zopezeka mu dinale ya Thyolo zagwirana nawo manja ndi parishiyi pokonzekera zochitikachitika za mwambowu. “Ndife okondwa ndipo udindo umenewu tawulandira mokondwera moti tikunena pano tayamba kukonzekeretsa ana athu ngati kwayala komanso a Payomo ndipo chosangalatsa ndi choti maparish ozungulira tayamba kuyendera limodzi ndipo iwonso akutithandiza m’mene akhala akuchitira miyambo yotereyi kwawoko zomwe tikukhulupilira kuti zitithandiza pa kukonzekera kwathu kuti zonse zidzayende bwino,” anatero Sister Kalande. Polankhulanso Catechist Elia Jenala omwe ndi m’modzi mwa akuluakulu oyang’anira utumwi wa ana mu arkkidayosezi ya Blantyre anati ndi okondwa kuti Parish ya Bvumbwe yayambapo kale kukonzekera mwambowu. “Ndine wokondwa kuti chinthuchi akhristuwa achilandira ndithu ndipo ndife onyadira kuti ayambapo kugawana zoyenera kuchita pa tsikuli ndi ana awo komanso maparish ena mu dinale ya Thyolo zomwe zikupereka chilimbikitso kuti tsikuli mwambowu udzayenda bwino,” anatero Catechist Jenala.",https://www.radiomaria.mw/parish-ya-bvumbwe-yakonzeka-kutsogolera-misa-ya-utumwi-wa-ana-chaka-chino/,"September 1, 2021",Izahaki Mwacha
Papa Wapempha Maepiskopi Kuti Maparishi Awo Akhale Malo Ophunzitsa Akhristu Kutumikira Anzawo,"M’mawu ake kwa maepiskopi makumi awiri a m’dziko la Italy omwe akutumikira ku ma dera a ku midzi ndipo padakali pano akuchita msonkhano wao mu mzinda wa Benevento, Papa Francisco walimbikitsa ma episkopi’wa kuti ma parishi awo akhale malo ophunzitsa akhristu kutumikira anzao. Iye wapemphanso maepiskopi’wa kuti adzilimbikitsa chifundo ndi chiyembekezo m’ma parishi awo. Papa Francisco wati ndi khumbo lake kuti msonkhanowo uthandize kuyambanso zinthu mwa tsopano. Iye wati msonkhanowo uli ndi kuthekera kolimbikitsa umodzi ndi ubale wabwino pakati pawo ndi kuthandiza kugwirana manja pofuna kuthana ndi mavuto osiyana-siyana. Papa Francisco wamaliza ndi kuyamikira ma episkopi’wa kaamba ka ganizo lao lochita msonkhanowo. Ma episkopi’wa omwe akuchita msonkhanowu ndi ochokera ku ma diocese a Piedmont, Umbria, Lazio, Abruzzo, Molise, Campania, Puglia, Basilicata ndi Calabria.",https://www.radiomaria.mw/papa-wapempha-maepiskopi-kuti-maparishi-awo-akhale-malo-ophunzitsa-akhristu-kutumikira-anzawo/,"September 1, 2021",Izahaki Mwacha
Akuluakulu Awiri a Khonsolo ya Chikwawa Anjatidwa,"Apolisi amanga akuluakulu awiri ku khonsolo ya boma la Nsanje powaganizira kuti sanayendetse bwino chuma cha khonsoloyi. Kumangidwa kwa akuluakulu awiriwa kwadza, patangodutsa maola ochepa, mkulu wa bungwe lothana ndi katangale la Anti-Corruption Bureau (ACB) a Martha Chizuma, ndi mlembi mu unduna wa maboma a aang’ono ndi chitukuko cha madera akumidzi a Charles Kalemba, anakumana ndi mafumu, mabungwe omwe sali a boma ndi akuluakulu a nthambi za boma, pa nkhani za katangale m’bomalo. Wofalitsa nkhani za apolisi m’bomalo, Sub-inspector Agnes Zalakoma watsimikiza za nkhaniyi. Sub-inspector Zalakoma watchula awiriwa kuti ndi mkulu woyang’anira zogulagula pa khonsoloyi, a George Mitambo ndi mkulu wa zomangamanga pa khonsoloyi, a MacLean Kachali. Iye wati awiriwa akaonekera ku bwalo la mlandu posachedwa. A Mitambo a zaka 43, amachokera pa mudzi wa Mlenga m’dera la mfumu yaikulu mwambo m’boma la Zomba, ndipo a Kachali ali ndi zaka 37 omwe amachokera pa mudzi wa Mwazisi dera la mfumu yaikulu Chikulamayembe m’ boma la Rumphi.",https://www.radiomaria.mw/akuluakulu-awiri-a-khonsolo-ya-chikwawa-anjatidwa/,"September 1, 2021",Izahaki Mwacha
ADMARC Iwopseza Ochita Chinyengo Ku Misika Yake,"Bungwe logula ndi kugulitsa mbewu mdziko muno la Agricultural Development and Marketing Corporation (ADMARC) lawopseza kuti lithana ndi onse amene angapezeke kuti akuchita zachinyengo ku misika yake. Wapampando wa komiti yoyang’anira bungweli a Alexander Kusamba Dzonzi alankhula izi ndi Radio Maria Malawi potsatira madandaulo omwe bungweli lalandira omwe akusonyeza kuti ena mwa ogwira ntchito ku misika yake akukhuzidwa ndi mchitidwe wa chinyengo pogula chimanga kwa mavenda m’malo mwa alimi eni ake. Dzonzi: Talandira madandaulo osiyanasiyana A Dzonzi ati bungwe lawo likufufuza za madandaulo-wa ndipo aliyense yemwe apezeke kuti ndi olakwa, malamulo azagwira ntchito pa iye. “Talandira madandaulo osiyanasiyana omwe ena mwa iwo akuti ogwira ntchito ku misika yathu akumalandira K1000 pa thumba lirilonse kwa mavenda ndi cholinga choti agulitse chimanga chawo komanso ena adandaulapo zoti chimanga chawo chikafika ku msika wathu chikumachepa mulingo wake mwina ndi makilo awiri ndi ena ambiri ndiye zimenezi tikufufuza koma tikuzindikiradi kuti zimenezi zitha kukhaladi zoona kaamba koti munthu ndi munthu komanso tikuzindikira kuti anthu oterewa anazolowera makhalidwe a kale ogula chimanga kwa mavenda ndi ena a ndale m’malo mwa mlimi weniweni. Tinenetse kuti ngati wantchito wathu apezekadi kuti wachita zimenezi tidzamuchotsa ntchito,” anawopseza motero a Kusamba Dzonzi. Iwo atinso pa msika uliwonse adakhazikitsa komiti yomwe ikupangidwa ndi anthu a midzi yozungulira msikawo choncho ndi kofunika kuti anthu oterewa akhale oyambilira kuteteza zochitika za msikawo ndi cholinga choti alimi eni ake apindule ndi bungweli pogulitsa chimanga chawo. “Pa msika uliwonse pali komiti ya msikawo yomwe ndi yopangidwa ndi anthu akumidzi komweko ndipo iwo cholinga chawo ndi kuwonetsetsa kuti malonda pa msikawo akuyenda bwino. Mwa njira ina, iwowa ndi maso a ADMARC kuti adziwonetsetsa kuti akugulitsa pa nthawi ino chimanga chawo ndi alimi a kudera lomwelo. Choncho amenewa atithandize koma akapezeka kuti amachita nawo zachinyengo poyamba ofisala wathu tidzamchotsa ntchito ndipo a komitiwa tidzawapereka kwa apolisi kuti agwire ntchito yawo,” anapitiriza a Dzonzi. Mwazina misika ya ADMARC poyamba idatseguliridwa mchigawo chakumwera pa 30 June, 2021 ndipo idatseguliridwanso mzigawo zapakati ndi kumpoto pa 28 July, 2021 komwe alimi akugulitsa chimanga chawo pa mtengo wovomerezeka ndi boma wa 150 Kwacha pa kilogalamu imodzi.",https://www.radiomaria.mw/admarc-iwopseza-ochita-chinyengo-ku-misika-yake/,"September 1, 2021",Izahaki Mwacha
"Papa Walangiza Akhristu Asiye Kudandaula, Kunamizira Ena Za Mavuto Awo","M’mawu ake lamulungu kwa akhristu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti, Papa Francisco wati kudandaula ndi kunamizira ena pa mavuto omwe anthu akukumana nawo m’moyo wawo ndi kungotaya nthawi chabe. Iye wati m’malo modandaula ndi kunamizira ena pa zovuta ndi matsoka ndi bwino kuti aliyense adzikhala chete kuwunika moyo wake ndi kuwona pomwe akukhonza komanso pomwe akulakwitsa ndi kuyetsetsa kuchitapo kanthu pa zomwe zikulakwitsazo. “Tikati chete ndi kudziwunika m’mitima mwathu mowona mtima ndi motsogoleredwa ndi Mulungu tingathe kuona kuti takhala tikulakwa pomadandaula ndi kunamizira ena pa mavuto a m’moyo wathu,” watero Papa Francisco. Iye wati kawiri-kawiri anthu amawadandaula anzawo, abale awo ngakhale atsogoleri awo ndi kumanena kuti mavuto omwe akukumana nawo m’moyo wawo ndi chifukwa cha iwowo. Papa Francisco wati ndi zosavuta kuwada anthu ena kaamba ka mavuto amene munthuyo akukumana nawo. Iye walangiza akhristu kuti azipewa kudandaula ndi kunamizira anthu ena pa mavuto awo popeza kawiri-kawiri mavuto ambiri amayambira m’mitima ya akhristu eniake omwewo. Papa Francisco wamaliza ndi kunena kuti kudandaula kumabala mkwiyo ndi kunyinyirika zinthu zomwe wati zimaononga kotheratu ubale wathu ndi Mulungu. Iye wapemphera kuti Amayi Maria azithandiza akhristu kudana ndi khalidwe lomangodandaula ndi kunamizira ena pa mavuto omwe amakumana nawo.",https://www.radiomaria.mw/papa-walangiza-akhristu-asiye-kudandaula-kunamizira-ena-za-mavuto-awo/,"August 30, 2021",Izahaki Mwacha
Maranatha Ikufuna Malo Atsopano Ku Chiradzulu,"Sukuluyi za Maranatha yomwe ndi imodzi mwa sukulu zoyima pa zokha yati ikufuna kukhazikitsa malo ake atsopano ku Njuli m’boma la Chiradzulu. Mkulu woyendetsa sukuluyi Enerst Kaonga ndi yemwe waulula za malingalirowa potsatira kuchita bwino kwa sukulu yake yomwe akuti yakwanitsa kupambanitsa ophunzira opita ku sukulu za ukachenjede okwana 172 pa mayeso apitawa. Ophunzira ku Maranatha Iye wati ndi wosangalala kaamba koti sukuluyi  yakwanitsa kusankhitsa ophunzira ochuluka chotere ngakhale chaka chapitachi kunali mavuto ochuluka kuphatikizapo kuvuta kwa mayeso a fomu folo. “Mukudziwa kuti sukulu ya Maranatha yakumana ndi mavuto ngati kusokonezedwa ndi anthu ena a nsanje ndi kaduka omwe anachititsa kuti malo athu a Matindi atsekedwe chikhalirecho tinalipira malowa kwa zaka khumi, ndi chifukwa pano tili ndi ganizo lokhala ndi malo athu athu ku Njuli m’boma la Chiradzulu,” anatero Kaonga. Iye anapitiriza kuti, “Tangoganizirani pa ophunzira omwe asankhidwawa, 92 ndi anyamata pomwe 80 ndi atsikana zomwe ndi zosangalatsa kwambiri pakati pa sukulu yathu komanso makolo omwe amatipatsa ana.” Mwa ana asankhidwawa, 31 apita ku Mzuzu university, 24 ku LUANAR, 51 MUBAS komanso 35 apita ku Kamuzu University of Health Sciences. Padakali pano sukulu ya Maranatha yabwelera ku malo ake a Matindi omwe mbuyomu anachoka kupita ku Luchenza bwalo la milandu litalowererapo pa mpungwe pungwe omwe unalipo ndi mwini malowa zomwe wati zithandiza kuti ichite bwino kwambiri kaamba koti ophunzirawa ali malo omwe adawazolowera.",https://www.radiomaria.mw/maranatha-ikufuna-malo-atsopano-ku-chiradzulu/,"August 30, 2021",Izahaki Mwacha
Parishi Ya Konzalendo Idzatsogolera Chibalalitso Ku Chikwawa,"Ofesi yowona za mabungwe a utumiki wa a Papa mu dayosizi ya Chikwawa, yati mwambo wa chibalalitso cha mpingo mu dayosiziyo udzachitikira ku parishi ya Konzalendo. Izi zadziwika pamene Radio Maria Malawi imafuna kudziwa kuchokera kwa mkulu owona za mabungwe a utumiki wa a Papa mu dayosiziyi bambo Ignasio Yohane, momwe dayosizi yawo yakonzekera za chibalalitso cha mpingo cha chaka chino. Bambo Yohane: Tiyamba kuwaphunzitsa posachedwa Pamenepa, bambo Yohane ati pofuna kuwakonzekeretsa bwino akhristu a parishiyi, ofesi yawo ikhala ikupereka maphunziro kwa mabungwe ndi magulu osiyanasiyana kuyambira mwezi wa September. “Kuno ku dayosizi ya Chikwawa takonza kuti chibalalitso cha mpingo chikachitikire ku parishi ya Konzalendo. Anthu a parishi imeneyi tikhala nawo mu misonkhano yowadziwitsa tsikuli lisanakwane,” anatero bambo Yohane. Ndipo poyankhulapo, wapampando wa parishi ya The Good Shepherd – Konzalendo, a Steven Muwela anati iwo ali ndi chimwemwe chifukwa ndi koyamba kuti mwambo waukulu ngati uwu, udzachitikire ku parishi yawo. “Ifeyo tachilandira bwino kwambiri titamva kuti Chabalalitso cha Mpingo chidzachitikira ku parishi yathu chifukwa zochitikachitika zambiri timangozionera m’maparishi ena,” anatero a Muwela. Mpingo wa Katolika ukuchita Chibalalitso cha Mpingo chaka chino pa mutu wakuti; ‘Ife ndiye sitingaleke kuyankhula zomwe tidaziwona ndi kuzimva,’ mawu omwe akupempha akhristu kuti agawane ndi ena mphamvu ya chifundo cha Mulungu chomwe alandira.",https://www.radiomaria.mw/parishi-ya-konzalendo-idzatsogolera-chibalalitso-ku-chikwawa/,"August 30, 2021",Izahaki Mwacha
Papa Wasankha Episkopi Watsopano Wa Diocese Ya Tortona M’dziko La Italy,"Lamulungu pa 29 August 2021, likulu la mpingo wa katolika pa dziko lonse, lalengeza za kusankhidwa kwa Monsignor Guido Marini kukhala episkopi, wa diocese ya Tortona ku mpoto kwa dziko la Italy. Monsignor Guido Marini Papa Francisco ndi yemwe wasankha Monsignor Marini pa udindo wa ukuluwu. Kwa nthawi yaitali, Monsignor Marini yemwe ndi wansembe wochokera ku Archdiocese ya Genoa m’dziko la Italy wakhala ali mkulu woyendetsa miyambo ya mapemphero ya a Papa. Monsignor Marini adabadwa ku Genoa pa 31 January m’chaka cha 1965 ndipo adadzodzedwa kukhala wansembe pa 4 February m’chaka cha 1989. Iye ndi katakwe wa malamulo a mpingo wa katolika, Canon Law komanso Civil Law.",https://www.radiomaria.mw/papa-wasankha-episkopi-watsopano-wa-diocese-ya-tortona-mdziko-la-italy/,"August 30, 2021",Izahaki Mwacha
Boma Lapempha Achinyamata Atenge Gawo Pa Masomphenya a Malawi 2063,"Nduna ya zofalitsa nkhani, a Gospel Kazako akhazikitsa ntchito ya masomphenya a chitukuko a 2063, kudzera mu zikwangwani zosiyanasiyana. Poyankhula atangokhazikitsa ntchitoyi ku Thabwa m’boma la Chikwawa, nduna ya zofalitsa nkhani, a Gospel Kazako ati anthu akuyenera kukhala osintha kaganizidwe pokhala ndi chiyembekezo chosintha zinthu. Chimodzi mwa zikwangwani zomwe zayikidwa m’boma la Chikwawa Pamenepa a Kazako ati, ngati boma lingakhale ndi mapulani ofooka, anthu amapitilira kukhala obwelera mbuyo pa ntchito za chitukuko. Iwo ati achinyamata akuyenera kutenga mbali yayikulu pa masomphenyawa, popeza akupanga gawo lalikulu la chiwerengero cha a Malawi omwe adzapindule ndi masomphenyawa. “Chiyembekezo chathu ndi chakuti anthu ayamba kumasintha maganizidwe ndipo ayamba kudziwa kuti zitukuko izi ndi zawo,” anatero a Kazako Poyankhulapo mfumu yaikulu ya mtundu wachi sena, Paramount Chief Lundu ati apitiriza kuwuza anthu onse kufunika kogwirana manja ndi boma kuti masomphenyawa akwaniritsidwe. “Ine ndayilandira ntchitoyi ndipo ndipitiriza kuwuza mafumu kuti tigwirane manja ndi boma pokwaniritsa masomphenyawa,” inatero mfumu yayikulu Lundu. Ntchito ya masomphenya a chitukuko a Malawi 2063, ndi imodzi mwa ntchito zikuluzikulu za chitukuko kum’mwera kwa Africa. Ntchitoyi ayikhazikitsa ku Chikwawa chifukwa ndi komwe kuli zitukuko za misewu ndi njanji zolumikizana ndi dziko la Mozambique, zomwe zidzalimbikitse ntchito za mafakitale ndi malonda. Mtsogoleri wa dziko lino, a Lazarus Chakwera anakhazikitsa ntchito ya masomphenya a chitukuko a Malawi 2063 pa 19 January 2021, kulowa m’malo mwa masomphenya a Vision 2020.",https://www.radiomaria.mw/boma-lapempha-achinyamata-atenge-gawo-pa-masomphenya-a-malawi-2063/,"August 30, 2021",Izahaki Mwacha
"Bungwe la CASIDE Likufuna Kuchepetsa Ziphinjo kwa Amayi, Atsikana","Bungwe la Centre for Advancement of Sustainable Development (CASIDE) lati lidzipereka powonetsetsa kuti amayi ndi atsikana akutetezedwa ku ziphinjo zomwe amakumana nazo pa moyo wawo wa tsiku ndi tsiku. Mkulu wa bungweli a Peter Pangani alankhula izi ndi Radio Maria Malawi pambuyo pa maphunziro a tsiku limodzi omwe anakonzera ena mwa amayi ndi atsikana ochokera m’madera a Kachere ndi Makhetha mu mzinda wa Blantyre omwe cholinga chake chinali kuwazindikiritsa za chipangizo chamakono chomwe angathe kugwiritsa ntchito pa nthawi yosamba chomwe akuchitchula kuti Menstruation Cup pachingerezi. A Pangani ati bungweli labwera ndi chipangizochi ndi cholinga choti chithandizire kuchepetsa ziphinjo zomwe anthuwa amakumana nazo zomwe anati zimawalepheretsa kutumikira komanso kugwira ntchito zawo momasuka. Amayi kuwonetsa chipangizo chomwe alandira “Bungwe lathu limawona mbali zosiyanasiyana koma mbali yomwe tikuwona kwambiri ndi yokhudza atsikana ndi amayi makamaka poyang’anira ziphinjo zomwe anthuwa amakumana nazo choncho tinakonza maphunziro oterewa kwa amayi ndi atsikana a m’madera a Makhetha ndi Kachere ngati mbali yoyetsererako pulojekitiyi, kaamba koti madera amenewa kuli anthu ochuluka komanso ndi kosavuta kutsatira bwino lomwe za chipangizochi chifukwa choti chakonzedwa kuti chithandizire amayiwa pozisamalira bwino pa nthawi yomwe akusamba,” anatero a Pangani. Iwo anapitiriza kunena kuti chipangizochi ndi chabwino kaamba koti amayiwa atha kuchigwiritsa ntchito kwa nthawi yaitali. “Ndifotokozenso kuti chipangizochi n’chosavuta kuchigwiritsa ntchito komanso n’chokhalitsa ngati chitasamalidwa bwino kaamba koti atha kuchigwiritsa ntchito kwa zaka zosachepera khumi zomwe zikuwonetsa kuti ndalama zawo zidzigwira ntchito zina kusiyana ndi njira zomwe akugwiritsa panopa zomwenso ndi zokwera mtengo chifukwa choti zimagulidwa mwezi ndi mwezi choncho pakadali pano tifikira anthu osachepera 100 a m’madera awiriwa omwe alandire chipangizochi mwaulere ndipo tikuyembekezereka kuononga ndalama zosachepera 6million Kwacha zomwe tikugwilira limodzi ndi abwenzi athu a mdziko la Australia a Cova Project,” anapitiriza motero a Pangani. Pothilirapo ndemanga pa za chipangizochi, Eluby Shaba yemwe amapereka maphunzirowa wati kugwiritsa chipangizochi kwabwera pa nthawi yabwino kaamba koti kuthandizira amayiwa kukhala ozisamalira nthawi zonse. “Chipangizochi chithandizira ife azimayi kukhala ozisamalira nthawi zonse koposaposa zithandizira ifeyo kuti tidzigwira ntchito zathu momasuka kaamba koti njira zomwe takhala tikuzigwiritsa nthawi yonseyi zakhala zisakudalilika kwenikweni ndipo zimapereka nkhawa kumene, ndine wokondweranso kuti azimayiwa maphunzirowa awalandira ndi chidwi moti ndi chiyembekedzo changa choti zomwe aphunzirazi akagawana ndi anzawo kumadera komwe achokera,” anatero mayi Shaba. Nayenso m’modzi mwa anthu omwe anachita nawo maphunzirowa Chifundo Bwezani yemwe amachokera ku Makhetha wati maphunzirowa awatsegula m’maso kaamba koti athandizidwa ku ena mwa ziphinjo zomwe amakumana nazo ngati atsikana. “Maphunzirowa akhala a phindu kwa ife kamba koti bungweli latithandizanso kutipatsa chipangizochi chomwe chitithandize kwambiri ifeyo ngati akazi pokhala ozisamalira komanso aukhondo nthawi zonse,” anatero mayi Bwezani.",https://www.radiomaria.mw/bungwe-la-caside-likufuna-kuchepetsa-ziphinjo-kwa-amayi-atsikana/,"August 24, 2021",Izahaki Mwacha
Papa Wasankha Nthumwi Yake ku Chikondwerero cha Ludmilla Woyera,"Likulu la Mpingo wa Katolika, lalengeza kuti Papa Francisco wasankha Cardinal Christoph Schonborn kukhala nthumwi yake yapadera, ku chikondwelero choti papita zaka 1,100 kuchokera pomwe Ludmilla Woyera adaphedwa ku Bohemia ku Czech Republic kaamba ka chikhulupiriro chake. Chikondwererochi chichitika m’madera ambiri ku Czech Republic koma chikondwelero chachikulu chidzachitika pa 18 September 2021 mu mzinda wa Tetin pafupi ndi ku Prague komwe Ludmilla Woyera yemwe ndi m’malitiri adaphedwera chifukwa cha chikhulupiriro chake zaka 1,100 zapitazo. Ludmila Woyera adabadwa m’banja la chifumu m’chaka cha 859 ku dera lotchedwa Lusatia lomwe liri komwe maiko a Poland, Germany ndi Czech Republic achita malire. Pambuyo pa ubatizo wake Ludmilla Woyera anali mkhristu wodziwika kwambiri yemwe adathandiza kuphunzitsa ndi kufalitsa chikhristu ku dera limenelo. Iye adaphedwa pa 15 September m’chaka cha 921. Papa Yohane Paulo Wachiwiri Woyera adamuika Ludmilla Woyera pa mndandanda wa anthu oyera omwe adafera chikhulupiriro chao, Roman Martyrology.",https://www.radiomaria.mw/papa-wasankha-nthumwi-yake-ku-chikondwerero-cha-ludmilla-woyera/,"August 24, 2021",Izahaki Mwacha
Papa Wati Chipembedzo Chikuyenera Kukhala Phata Lenileni La Chikhulupiriro Cha Akhristu,"Pano pomwe ansembe ndi akhristu eni ake a m’dziko la Italy asonkhana mu mzinda wa Cremona ku mpoto kwa dzikolo pa msonkhano wokambirana za chipembedzo 71st National Liturgical Week, Papa Francisco watumiza uthenga wake kwa nthumwizi. Iye watumiza uthengawu kudzera mwa mlembi wa mkulu wa likulu la Mpingo wa Katolika, Vatican Secretary of State Cardinal Pietro Parolin. Mu uthengawu Papa Francisco wati chipembedzo chikuyenera kukhala phata leni-leni la chikhulupiriro cha akhristu ndipo waonjezeranso kuti mibindikiro yomwe inalipo chaka chatha kaamba ka mliri wa coronavirus ikuyenera kuthandiza nthumwizi kuunikanso za kufunika kosonkhana tsiku laMulungu ndi kuchita mapemphero. Koma si pokhapo iye wati ndi kofunika kuti nthumwi ku msonkhanowu ziunike njira zosiyana-siyana zomwe anthu angathe kupempherera maka potengera zomwe zidachitika chaka chatha pomwe anthu amakanika kusonkhana kuti apemphere limodzi. Papa Francisco wati akuyamika Mulungu kuti msonkhanowu chaka chino ukuchitika pa maso ndi pa maso pamene msonkhano wa ngati womwewu udalephereka chaka chatha kaamba ka mliri wa coronavirus. Pomaliza iye wafunira zabwino zonse nthumwi za ku msonkhanowu komanso watsimikizira nthumwizi za mapemphero ake. Msonkhanowu ukuchitika pa mutu woti “pomwe awiri kapena atatu asonkhana mu dzina langa ine ndili pomwepo” ndipo wakonzedwa ndi Centre for Liturgical Action.",https://www.radiomaria.mw/papa-wati-chipembedzo-chikuyenera-kukhala-phata-lenileni-la-chikhulupiriro-cha-akhristu/,"August 24, 2021",Izahaki Mwacha
Kwatswiri Wa Za Malamulo Wauza Apolisi Agwire Ntchito Yawo Mwa Ukadaulo,"Katswiri wa zamalamulo wati ndi zomvetsa chisoni kuti wopalamula milandu m’dziko akupitilirabe kumwalira ali m’manja mwa apolisi. Katswiri wa zamalamulo ku sukulu ya ukachenjede ya Chancellor, a Edge Kanyongolo ndiwo anena izi polankhula ndi Radio Maria Malawi pothilirapo ndemanga pa imfa ya Boniface Tchipa yemwe anamwalira ali m’manja mwa apolisi kwa Chapananga m’boma la Chikwawa. Kanyongolo: Apolisi azidziwitsa achibale Tchipa limodzi ndi anzake ena awiri, amawaganizira kuti adapalamula mlandu wakuba ndalama zokwana 1.8 Million Kwacha m’nyumba ya wochita malonda wina m’dera la mfumu yaikulu Chapananga, m’boma la Chikwawa. A Kanyongolo ati apolisi akuyenera kugwira ntchito yawo mwa ukadaulo podziwitsa anthu chachilendo chilichonse chomwe chachitika ndi ku polisi. Iwo adati mwachitsanzo, munthu akamwalira ali m’manja mwa apolisi akuyenera kudziwitsa anthu kupyolera m’mikumano ndi atsogoleri ngati mafumu kapena atsogoleri a mipingo za zomwe zachitika. “Zikachitika munthu kumwalira ali m’manja mwa apolisi, apolisiwa athamange nthawi yomweyo kukadziwitsa achibale za zimene zachitika,” adatero a Kanyongolo. Komabe katswiri wa za malamuloyu adati ndi zolakwika pa malamulo anthu kutengera malamulo m’manja mwawo, kaya kutentha nyumba kaya kuthamangitsa apolisi zomwe sizingathe pokhapokha ngati apolisi atamagwira ntchito limodzi ndi magulu onse okhudzidwa ku midzi. Nkhani ngati yomweyi idachitikanso m’mbuyomu ku Lilongwe pamene woganiziridwa mlandu wina, Blair Lule adafera m’chitokosi cha apolisi podikira kuyankha mlandu ku khoti.",https://www.radiomaria.mw/kwatswiri-wa-za-malamulo-wauza-apolisi-agwire-ntchito-yawo-mwa-ukadaulo/,"August 24, 2021",Izahaki Mwacha
Woganiziridwa Mlandu Wakuba Wamwalira Ali M’manja Mwa Apolisi Ku Chikwawa,"Munthu wina yemwe akumuganizira pa mlandu wakuba ndalama wamwalira ali m’manja mwa apolisi ku Chikwawa, lamulungu madzulo. Malemuyu amadziwika ndi dzina loti Boniface Tchika, wa zaka 30, yemwe amachokera m’mudzi wa Kalu kwa mfumu yayikulu Chapananga m’boma la Chikwawa. Kadadzera: Talandira lipoti Pa nthawi yopalamula mlanduyi, Tchika anali ndi anzake ena awiri omwe akuwaganizira kuti anaba ndalama zokwana 1.8 miliyoni Kwacha kwa wochita malonda wina. Ndipo Lamulungu madzulo, kunali chipwirikiti kutsatira imfa ya Tchika pamene achibale a malemuyu adayamba kuwononga polisi yaing’ono ya Chapananga komanso kuthamangitsa apolisi pa malowa. Anthu okhala pafupi ndi Polisi yaing’ono ya Chapananga, komwe woganiziridwa mlanduyu amachokera, akuti apolisi anamenya modetsa nkhawa mkuluyu zomwe zinachititsa kuti amwalire. Koma mneneri wa apolisi m’dziko muno, a James Kadadzera, ati sanganeneretu chomwe chadzetsa imfa ya mkuluyu kufikira zotsatira za ku chipatala zitatuluka, zomwe adzazipereke kwa mtundu wa Amalawi. “Ndalandira lipoti lochokera ku polisi ya ku Chikwawa yomwe ikuwonetsa kuti woganiziridwa mlanduyu wamwalira ku chipatala cha Chikwawa atadandaula kuphwanya kwa mthupi,” adatero a Kadadzera. Pamenepa a Kadadzera adawonjezera kuti thupi la malemuyu alitengera ku chipatala cha Queen Elizabeth ku Blantyre kuti akalipime kuti adziwe chomwe chapha mkuluyu, ndipo apa ndi pamene adzawone tsogolo la nkhaniyi. Komabe mneneri wa apolisiyu wapempha anthu m’dziko muno kuti apewe kutengera malamulo m’mmanja mwawo popeza anthu otere akapezeka, adzazengedwa mlandu.",https://www.radiomaria.mw/woganiziridwa-mlandu-wakuba-wamwalira-ali-mmanja-mwa-apolisi-ku-chikwawa/,"August 23, 2021",Izahaki Mwacha
Bungwe la CHC Lawuza Makolo Adzimasukirana ndi Ana Awo,"Bungwe lowona za umoyo mu mpingo wa katolika la Catholic Health Commission mu dayosizi ya Dedza, lati makolo ali ndi udindo wofotokozera achinyamata zokhudza moyo wawo posayang’anira kuti ndi ana kapena achibale awo. Mlangizi wa zaumoyo ku bungweli mayi Roselyn Sulumba ndi omwe anena izi lachiwiri pa maphunziro omwe bungweli linakonzera alangizi a mabanja a chitsanzo ochokera maparish onse ozungulira boma la Ntcheu. Anthu omwe anatenga nawo mbali pa maphunzirowo Iwo anati makolo ambiri amalephera kulangiza ana awo pa nkhani zokhudza uchembere wabwino poganiza kuti awalawula, zomwe zimachititsa kuti amvere mabodza osawathandiza kuchokera kwa anthu ena. Poyankhulapo banja la bambo ndi mayi Prescott ndi Salome Chafulumira kuchokera ku mphepozinayi yomwe ndi nthambi ya Ntcheu parishi anati kusamasukirana ana pa nkhani zogonana kumawayika pa anawa chiopsezo zomwe zimakhudza miyoyo yawo kutsogolo. Maphunzirowa anali a tsiku limodzi ndipo anachitikira m’maparishi awiri omwe ndi Ntcheu ndi Nsipe. Mabanjawa anasankhidwa kuchokera m’mdera awo kuyimira mabanja ena onse ndi cholinga choti nawonso aphunzitse anzawo. Bungwe la Catholic Health Commission kudzera m’projekiti ya Nza’tonse lakhala likugwira ntchito yozindikiritsa achinyamata m’boma la Ntcheu pa nkhani za ubereki, uchembere wabwino ndiponso kuwazindikiritsa za ufulu wawo.",https://www.radiomaria.mw/bungwe-la-chc-lawuza-makolo-adzimasukirana-ndi-ana-awo/,"August 23, 2021",Izahaki Mwacha
Papa Wati Akhristu Akuyenera Kukhala Pafupi Ndi Yesu Khristu Kudzera Mu Ukaristia,"Polankhula kwa anthu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti, Papa Francisco wati akhristu akuyenera kukhala pafupi ndi Yesu Khristu kudzera mu Sakramenti la Ukaristia. Mu zolankhula zake, Papa anakhazikika pa Uthenga Wabwino omwe wawerengedwa pa tsiku lamulungu la 21 mu nyengo ya pa chaka. Iye wati mu Uthenga wa pa tsikuli zikuwoneka poyera kuti si anthu onse adaulandira uthenga wa Ambuye Yesu woti thupi lake ndi chakudya chenicheni ndiponso kuti magazi ake ndi chakumwa chenicheni, ndi chifukwa chake anthu ena adayamba kuchoka. Papa Francisco wati powona zinthu ngati izi, Ambuye Yesu adafunsa ophunzira khumi ndi awiri aja ngati nawo anali kulingalira zochoka ndipo ndi Simon Petro adananena mwa mve mve mve kuti maganizo ochoka anali kutali ndi iwo popeza Yesu Khristu ndiye mau opatsa moyo. Iye wati ponena kuti thupi lake ndiye chakudya chenicheni komanso magazi ake ndiye chakumwa chenicheni, Yesu Khristu anali kunenanso za buledi ndi vinyo zomwe pa Misa zimasunduka thupi ndi magazi ake. Pamenepa Papa Francisco watsindika za kufunika kokhala pa ubale weniweni ndi Yesu Khristu kudzera mu Sakramenti la Ukaristia. Iye wamaliza ndi kupempha uneneri wa Amayi Maria kuti azithandiza akhristu kuchitira umboni wa zomwe akhulupirira.",https://www.radiomaria.mw/papa-wati-akhristu-akuyenera-kukhala-pafupi-ndi-yesu-khristu-kudzera-mu-ukaristia/,"August 23, 2021",Izahaki Mwacha
Seminale ya Nankhunda Yapempha Makolo Alimbikitse Ana Awo za Unsembe,"Makolo a mpingo wa katolika mdziko muno awapempha kuti alimbikitse ana kutsatira moyo wotumikira Mulungu ngati wansembe. M’modzi mwa aphunzitsi ku seminale yaing’ono ya Child Jesus -Nankhunda mu dayosizi ya Zomba, bambo Ignatius Chilunda ndi omwe anena izi lero pa mwambo wa nsembe ya Misa ku Zomba Cathedral mu dayosiziyo pomwenso ansembe ena ophunzitsa pa semianleyi anapita m’maparish osiyanasiyana a mu dayosiziyo kukagwiranso ntchito ngati yomweyi. Mbali imodzi ya seminale ya Nankhunda Iwo ati pali zinthu zosiyanasiyana zomwe zikuchitika masiku ano zomwe zikulepheretsa achinyamata ambiri kupita ku utumiki, choncho makolo akuyenera kutenga mbali yaikulu pothandizana ndi mpingo kulimbikitsa ana awo powawunikira kufunika kopita ku unsembe. “Ndi udindo wathu ngati ansembe kuyenda m’maparish osiyanasiyana kulimbikitsa makolo powazindikiritsanso kuti umodzi mwa utumiki wawo ndi kuthandiza mpingo kuti upeze atsogoleri ngati ansembe,” anatero bambo Chilunda. Iwo anapitilira kunena kuti kuyambira mchaka cha 2020, Nankhunda Seminary inawonjezera chiwerengero cha ana omwe amatenga ndi kukayamba form 1 pa seminary-yi, ndipo ali ndi chiyembekezo chakuti pakutha pa zaka zinayi sukuluyi idzidzakhala ndi ophunzira okwana 400, ngati njira imodzi yofuna kulimbikitsa maphunziro komanso kuwonjezera chiwerengero cha ansembe mdziko muno. Pofuna kukwaniritsa izi, sukuluyi akuti inakonza ndondomeko zosiyanasiyana zokonzanso seminaryi. Mwa zina, bambo Chilunda ati sukuluyi yakonza ndondomeko zolimbikitsa ulimi osiyanasiyana monga wa nthochi ndi nanazi zomwe amagulitsa ndi kumapeza thandizo la sukuluyi, komanso kuwonjezera kumanga malo osiyanasiyana ndi zina zambiri. Iwo anati zina mwa zinthuzi anayamba kale komabe akusowa zambiri choncho apempha akhristu akufuna kwabwino kuti athandizepo kudzera mu njira zosiyanasiyana ndi cholinga choti sukuluyi ikwaniritse zolinga zake. “Tikufuna kumanga malo ogona, kuwonjezera malo odyera opemphelera, choncho iyi ndi ntchito yaikulu ndithu, tikupempha akhristu osiyanasiyana kuti ngati angathe pomwe tikugwira ntchito imeneyi atigwire dzanja potithandiza ndi zinthu zosiyanasiyana kuti ntchitoyi iyende bwino,” anatero bamboo Chilunda. Pa 4 September chaka chino, achinyamata omwe akufuna kupita kukayamba maphunziro awo ku sukuluyi, akhala akulemba mayeso okalowera mu fomu 1 m’madera osiyanasiyana omwe akhazikitsidwa.",https://www.radiomaria.mw/seminale-ya-nankhunda-yapempha-makolo-alimbikitse-ana-awo-za-unsembe/,"August 23, 2021",Izahaki Mwacha
Apolisi Akusakasaka Anthu Osadziwika Omwe Apha Bambo Wina ku Kasungu,"Apolisi m’boma la Kasungu akusakasaka munthu yemwe wapha bambo wina wa zaka 28 zakubadwa. Watsimikiza za nkhaniyo – Mkozi Malinga ndi wachiwiri wa mneneri wa apolisi m’bomalo Sergeant Miracle Mkozi, malemuyu Stephano Banda yemwe amagwira ntchito ya kabaza wa njinga ya moto, anasowa pa 18 August chaka chino pomwe anthu ena osadziwika anamutenga kupita naye ku malo osadziwika kufikira tsiku lotsatira pomwe thupi lake linapezeka lili ndi mabala okhaokha m’mudzi wa Liwonde mfumu yaikulu Chilowamatambe m’bomalo. Thupilo anapita nalo pa chipatala cha boma la Kasungu komwe achipatala atalipima, anatsimikiza kuti malemuyu afa kaamba kovulala kwambiri m’mutu. Pakadalipano apolisi m’bomalo akhazikitsa ntchito yosakasaka anthu omwe achita chiwembuchi, ndipo apempha anthu omwe angadziwe komwe kuli anthu achifwambawa kuti akanene ku polisi yomwe ali nayo pafupi. Malemu Stephano Banda anali wa m’mudzi mwa Kafulu mfumu yaikulu Wimbe m’boma la Kasungu.",https://www.radiomaria.mw/apolisi-akusakasaka-anthu-osadziwika-omwe-apha-bambo-wina-ku-kasungu/,"August 23, 2021",Izahaki Mwacha
Chipani cha Sacramentine Chilandira Asisiteri 7 Atsopano,"Loweruka pa 21 August, 2021 ndi tsiku losayiwalika kwa asisiteri a chipani cha Sacramentine, pomwe alandira mphatso ya asisiteri asanu ndi awiri m’chipanichi. Poyankhulapo pa mwambo wa malumbiro oyamba-wa mkulu woyimira chipanichi kuno ku Malawi, Sister Florence M’meta athokoza Mulungu kaamba ka mphatso ya atumikiwa ku chipachichi ndipo alangiza asisiteri atsopanowa kuti atumikire Mulungu mwa toto moyo. Asisteri omwe achita malumbiro awo oyamba pa tsikuli Iwo anati ntchito yotumikira Mulungu imafunika kudzikhuthula pa chilichonse chomwe munthu akuchita. M’mawu awo, bambo Lawrence Kudzingo omwe ndi bambo mfumu pa parishi ya Ntcheu mu dayosizi ya Dedza, alimbikitsa asisiteriwa kuti adzikonda kupemphera kuti ntchito yawo yotumikira Mulungu iyende bwino. Ena mwa asisiteriwa omwe anayankhula ndi Radio Maria Malawi, Sister Elizabeth Kadyamowa ndiponso Sister Doreen Chathyoka anati ndi okondwa chifukwa choti Mulungu wawachitira zazikulu pokwaniritsa khumbo lawo lomwe akhala akulifuna kwa nthawi yaitali. M’modzi mwa makolo omwe anadzachitira umboni malumbiro a atumikiwa a Paul Kadyamowa kuchokera ku parishi ya St. Anthony mu dayosizi ya Zomba, anati ndi okondwa kaamba koti Mulungu wakwaniritsa khumbo la anawa, ndipo apempha makolo ena kuti atengerepo chitsanzo chabwinochi chomwe makolo a atumikiwa achita polora ana awo kuti atumikire Mulungu kudzera mu usisiteri. Ena mwa asisiteri atsopanowa omwe achita malumbiro awo oyamba pa tsikuli ndi Sister Lucy Ogola, Sister Veronica Kavata ndi Sister Cecilia Muasa  kuchokera mdziko la Kenya ndiponso Sister Elizabeth Kadyamowa, Sister Mary Ng’ambi, Sister Doreen Chathyoka ndi Sister Catherine Bondo a kuno ku Malawi. Chipani cha asisteri cha Sacramentine kuno ku Malawi chikupezeka m’madayosizi awiri omwe ndi Dedza ndi Mangochi. Ku Dedza chikupezeka ku parishi ya Ntcheu pomwe ku Mangochi chikupezeka maparishi atatu omwe ndi Namwera, Ulongwe ndi Monkeybay.",https://www.radiomaria.mw/chipani-cha-sacramentine-chilandira-asisiteri-7-atsopano/,"August 23, 2021",Izahaki Mwacha
Mwana Wafa Atamira M’madzi M’boma la Chikwawa,"Khanda la miyezi makumi awiri, lafa litamira m’madzi m’boma la Chikwawa. Ngoziyi yachitika pa 19 August, 2021 ku dera lina lochitirako za ulimi lotchedwa Makungu chakuvuma kwa bomali. Mwanayu ndi Petro Dickson, yemwe amakhala m’mudzi mwa Ndombo, kwa mfumu yayikulu Makhwira m’boma lomwelo la Chikwawa. M’neneri wa apolisi ku Chikwawa, Dickson Matemba watiuza kuti mayi ake a mwanayu adamusiya yekha akusewera mbali ina ya munda wake, mayiyu n’kumagwira ntchito zina zakumunda. Pamenepa, mwanayu adakwawa ndi kugwera mu ngalande yomwe idali ndi m’madzi ochuluka. Apolisi atadziwitsidwa za nkhaniyi, adathamangira ku maloko motsagana ndi a chipatala chaching’ono cha Makhwira. Apa ndi pomwe achipatalawa adatsimikiza kuti malemuyu wamwalira kaamba kobanika. Padakali pano, apolisi a m’bomali achenjeza makolo kuti apewe khalidwe losiya ana akusewera okha pafupi ndi madzi, kuti apewe ngozi ngati zimenezi.",https://www.radiomaria.mw/mwana-wafa-atamira-mmadzi-mboma-la-chikwawa/,"August 23, 2021",Izahaki Mwacha
Papa Walimbikitsa Anthu Za Kufunika Kobayitsa Katemera Wa COVID-19,"Mogwirizana ndi maepiskopi a Mpingo wa Katolika ku North komanso ku South America, Papa Francisco kudzera mu uthenga wa pa kanema, walimbikitsa anthu za kufunika kobayitsa katemera wa nthenda ya COVID-19. Iye wati munthu aliyense yemwe akubayitsa katemerayu akuwonetsa kuwukonda moyo wake komanso kaamba koti nthendayi ndi yopatsirana, pobayitsa katemerayu anthuwa akuwonetsa chikondi chomwe ali nacho pa anthu ena makamaka awo omwe miyoyo yawo ili pa chiwopsezo kwambiri. Mu uthengawu, Papa Francisco wayamikira anthu a zofufuzafufuza ndi a za sayansi poyesetsa kupeza katemerayu mwa msanga kuti miyoyo ya anthu ambiri itetezeke. Iye wati ndi mphamvu ya Mulungu kudzera mwa anthu a zofufuzafufuza ndi a za sayansi kuti tsopano katemera wa nthendayi alipo. Papa wati ngati katemerayu atafikira munthu aliyense chiyembekezo chilipo kuti nthendayi ingathe kutha. Ena omwe alumikizana ndi Papa Francisco polimbikitsa za kufunika kobayitsa katemerayu osati kukakamiza anthu ndi Archbishop Jose Gomez yemwe ndi president wa bungwe la maepiskopi a Mpingo wa Katolika m’dziko la America la United States Conference of Catholic Bishops, Cardinal Claudio Hummes wa ku Brazil pongotchula ochepa. Pa 14 January 2021 Papa Francisco limodzi ndi Papa wopuma Benedicto wa 16, adalandira gawo loyamba la katemerayu ndipo patatha sabata zitatu adalandira gawo lachiwiri la katemerayu. Anthu pafupi 800 omwe amakhala ku likulu la Mpingo ku Vatican lomwe ndi dziko laling’ono kwambiri pa dziko lonse la pansi adalandira katemerayu komanso anthu pafupi 4000 ogwira ntchito ku Vatican limodzi ndi ma banja awo adalandiranso katemerayu.",https://www.radiomaria.mw/papa-walimbikitsa-anthu-za-kufunika-kobayitsa-katemera-wa-covid-19/,"August 22, 2021",Izahaki Mwacha
ECM Yalengeza Za Chikondwelero Cha Zaka 100 Za Legio Ya Maria,"Mpingo wa katolika mdziko muno walengeza za chikondwerero cha zaka 100 za bungwe la Legio ya Maria pa dziko lonse lapansi pomwe bungweli linakhazikitsidwa ndi Frank Duff pa 7 September mchaka cha 1921 ku Dublin mdziko la Ireland. Mlembi wa bungwe la maepiskopi mdziko muno, bambo Henry Saindi ndi omwe atsimikizira izi Radio Maria Malawi pomwe bungwe la maepiskopiwa latulutsa kalata yofotozera za chikondwererochi chomwe chikuyamba pa 7 September 2021 ndipo chidzafika kumapeto mchaka cha 2022. Bambo Saindi ati maepiskopi a mpingowu akufunira chikondwelero chopambana kwa a Legio onse ndi akhristu ena onse ac hikatolika kaamba koti bungweli limagwira ntchito yaikulu mu mpingowu.  “Ndi zoonadi kuti chaka chino kulowa mchaka cha 2022, bungwe la Legio lomwe akhristu amalidziwa bwino kaamba ka ntchito zake, lakwanitsa zaka 100 chilikhazikitsireni muyambitsi wake Frank Duff ku Ireland. Ndikunena kuti ndi chikondwelero chachikulu kaamba koti a Legio onse pa dziko lonse lapansi kuphatikiza kuno ku Malawi, ayenera kukondwera kuti bungwe lawo lakhala likugwira ntchito zosiyanasiyana mu mpingo wa katolika m’zaka 100 zapitazi. Ndingonenapo kuti bungweli linafika mchaka cha 1940 ndi Edel Quinn zomwe zikutanthauzanso kuti ayi papita zaka zochuluka ndithu,” anatero bambo Saindi. Iwo ati pomwe mamembala a bungweli akonza zochitikachitika zosiyanasiyana zoperekeza ku chikondwelerochi mabishopu a mpingowu akuyembekezera kuti anthuwa achita zimenezi posatira ndondomeko zonse zomwe boma linakhazikitsa zothandizira kupewa nthenda ya COVID-19. “Chimene mabishopu akulimbikitsa ndi choti pakhale miyambo yosiyanasiyana kaya ndi mapemphero komanso zina zonse zomwe mamembala a bungweli azikonza pofuna kukondwelera chakachi kuti zimenezi zichitike ndithu ndipo mu September chaka chino ku Dublin kudzakhala mwambo wa nsembe ya Ukaristia yokhazikitsa chikondwelerochi ndipo a Legio onse akupemphedwa kudzasatira mwambowu koma kuchoka apo kuno ku Malawi tidzakhala ndi mwambo wokhazikitsa chikondwelerochi choncho mkofunika pochita izi njira zomwe boma linakhazikitsa pofuna kupewa mthenda ya Covid 19 zisatiridwe mokhulupirika ndi aliyense,” anapitiriza motero bambo Saindi. M’mawu ake mtsogoleri wa bungweli ku Senatus ya Maula mu arkidayosezi ya Lilongwe, Dr. Mary Shaba ati ndi okondwa kuti mpingo walengeza za chakachi. “Ifeyo ngati a Legio ndife okondwa kaamba ka chikondwelerochi chifukwa chakuti chafika pa nthawi yake pomwe tikukondweleranso zikondwelero zina monga cha Yosefe woyera, chaka cha mabanja komanso mtsikana wina wachichepere yemwe analimbikitsa kuti anthu azipemphera koposaposa nthawi ya chibalalitso cha mpingo kaamba koti izinso zikugwirizana ndi ntchito yathu yofalitsa uthenga wabwino kaamba koti ife timafikira anthu onse pa banja choncho ife takonzeka zedi pa chikondwelerochi,” anatero Dr. Shaba. Pali chiyembekedzo chakuti mwambo wokhazikitsa chikondwelerochi kuno ku Malawi udzachitika pa 16 October, 2021 ku Maula Cathedral mu arkidayosezi ya Lilongwe. Mwa zina, dziko la Malawi liri ndi ma Likulu awiri omwe amatchulidwa kuti Senatus ndipo ndi a Blantyre yomwe mtsogoleri wake ndi mayi Florence Musasa komanso ya Maula yomwe Dr. Mary Shaba akuyitsogolera.",https://www.radiomaria.mw/ecm-yalengeza-za-chikondwelero-cha-zaka-100-za-legio-ya-maria/,"August 18, 2021",Izahaki Mwacha
ECM Yatsindika Kufunika Kokondwelera Njira Zamakono Zofalitsira Mauthenga,"Bungwe la maepiskopi a mpingo wa katolika m’dziko muno la Episcopal Conference of Malawi (ECM) latsindika za kufunika kuti akhristu akondwelere njira zamakono zofalitsira mauthenga. Bungweli lanena izi kudzera m’kalata yomwe yasayinidwa ndi mlembi wa mkulu wa bungweli, bambo Henry Saindi. Kudzera mkalata’yi maepiskopi’wa akumbutsa a Katolika onse kuti lamulungu pa 29 August mpingo wa katolika m’dziko muno ukondwelera za kufunika kwa njira za makono zofalitsira mauthenga. Asayina chikalatacho-Bambo Saindi Kalatayi yati mliri wa coronavirus omwe wakhala ukulepheretsa anthu kusonkhana m’matchalitchi monga momwe amachitira mliriwu kulibe, wawonetsa poyera kufunika kwa njira za makono pofalitsa Uthenga wa Chipulumutso ndi kugawana mauthenga osiyana-siyana kotero ndi koyenera kukondwerera ndi kuthokoza Mulungu kaamba ka mphatso ya njira za makono zimenezi zofalitsira ma uthenga. Kalata ikukumbutsa a Katolika onse kuti chopereka chonse cha pa tsiku lamulungu limeneli ndi choti chithandizire pa ntchito zofalitsa ma uthenga mu Mpingo’wu. Chaka chilichonse mpingo wa katolika umakhala ndi tsiku loganizira njira zamakono zofalitsira ma uthenga, World Day of Social Communications. Mpingo wa katolika udakondwerera tsikuli lamulungu pa 16 May, 2021 pa mutu woti Bwerani  Mudzaone (Come and See) omwe ndi mawu a Phillipo m’positoli opezeka mu Uthenga Wabwino monga adalembera Yohane mutu 1 ndime ya 46. Papa Francisco adasankha mutuwu pozindikira kuti kufalitsa mauthenga kumasowa kulumikizana ndi anthu kuti anthu omwe akusoweka kumva uthengawo awumve bwinobwino. Iye adafotokozanso kuti kaamba ka mliri wa coronavirus omwe wachititsa kuti anthu asiye kukhala m’magulu njira yabwino yoti anthu ndi kulumikizana bwino pa nthawiyi, ndi kudzera m’mauthenga osiyana-siyana kudzera mu njira za makono zofalitsira mauthenga. Papa Paulo wa 6 ndi yemwe adakhazikitsa tsikuli m’chaka cha 1967 ndi cholinga chofuna kuti Mpingo uziganizira njira za makono zofalitsira uthenga wa chipulumutso monga kalata yotchedwa Gaudium et Spes ya Vatican Council II imanenera za mpingo mu nyengo ya makono, the Church in the modern world.",https://www.radiomaria.mw/ecm-yatsindika-kufunika-kokondwelera-njira-zamakono-zofalitsira-mauthenga/,"August 18, 2021",Izahaki Mwacha
Papa Wati Ndi Wokhudzidwa Ndi Kuphedwa Kwa Asisitere Awiri M’dziko La South Sudan,"Potsatira kuphedwa kwa asisitere awiri a chipani cha Mtima Woyerayera wa Ambuye Yesu m’dziko la South Sudan lamulungu lapitali, Papa Francisco watumiza uthenga wopepesa ku chipani cha ma sisitere’wa komanso mabanja awo. Papa Francisco watumiza uthenga wopepesawu kudzera mwa mlembi wa mkulu wa likulu la Mpingo wa Katolika, Cardinal Pietro Parolin. Kudzera mu uthengawu, Papa Francisco wati ndi wogwidwa ndi chisoni chachikulu ndipo wati akupepesa chipani cha asisitere’wa ndi achibale onse. Iye wapempha Mulungu kuti alandire mizimu ya asisitere’wa m’manja mwake komanso kuti afungatire anamfedwa ndi anzawo onse pa nthawi yovutayi. Papa Francisco wati ndi chikhulupiriro chake kuti imfa ya asisitere’wa ithandiza pa ntchito yolimbikitsa mtendere ndi kukhululukirana m’dzikolo. Sister Mary Abud, Sister Regina Roba ndi anthu ena atatu aphedwa lamulungu lapitali ndi anthu a chifwamba ku malire a dziko la South Sudan ndi Uganda pomwe amachokera ku mapemphero.",https://www.radiomaria.mw/papa-wati-ndi-wokhudzidwa-ndi-kuphedwa-kwa-asisitere-awiri-mdziko-la-south-sudan/,"August 18, 2021",Izahaki Mwacha
Mphunzitsi Wanjatidwa Kaamba Kogwilira Mwana Wa Sukulu,"Apolisi m’boma la Dedza amanga mphunzitsi wa zaka 27 yemwe amaphunzitsa pa Dedza  Roman Catholic   Primary School, pomuganizira kuti wagwilira msungwana wa zaka 15 zakubadwa ndi kumupatsa pathupi. Malinga ndi wachiwiri kwa wofalitsa nkhani za apolisi m’bomalo Sergeant Cassimu Manda, mphunzitsiyu Collings Chikaphonya wakhala akugona ndi mwanayu kuyambira chaka chatha pomwe iye anali standard 8 kufikira chaka chino pomwe wapezeka kuti ndi woyembekezera. Nkhaniyi yadziwika kaamba koti mtsikanayu atawona kuti ali ndi pathupi anafotokozera mphunzitsiyu zomwe sizinamukomere ndipo anakanitsitsa ndi kuyamba kumamuopseza. Izi zinachititsa kuti mtsikanayu akafotokozere anthu ena omwe anatengera nkhaniyi ku ofesi yowona za chisamaliro cha anthu (social welfare) m’bomalo. Mkulu waku ofesiyi anafotokozera apolisi omwe anatsatira nkhaniyi ndi kumanga mkuluyu. Pakadali pano oganiziridayu akusungidwa m’chitokosi cha apolisi pomwe akuyembekezera kukawonekera ku khothi ndi kukayankha mlandu ogwirira mwana zomwe ndi zosemphana ndi gawo 138 ndime yoyamba ya malamulo a dziko lino.",https://www.radiomaria.mw/mphunzitsi-wanjatidwa-kaamba-kogwilira-mwana-wa-sukulu/,"August 18, 2021",Izahaki Mwacha
Sukulu Ya Maranatha Yapeza Malo Ena Ku Thyolo,"Sukulu yoyima payokha ya Maranatha yati maphunziro ku sukulu yake ya anyamata okhaokha ayambiranso sabata ya mawa itapeza malo atsopano ku Luchenza mboma la Thyolo Mkulu wa sukuluyi a Enerst Kaonga alankhula izi lolemba pa msonkhano wa atolankhani mu mzinda wa Blantyre omwe unakonzedwa ndi cholinga chofotokozera mmene zinthu ziliri ku imodzi mwa sukulu zake yomwe ili ku Matindi m’boma la Blantyre, pomwe sukuluyi inasekedwa ndi ma sheriff masiku apitawa. Kaonga: Ana athu ayambiranso kuphunzira A Kaonga ati ngakhale nkhaniyi ili ku bwalo la milandu, ndi koyenera kuti maphunziro apamwamba apitilirebe kuperekedwa kwa ana ake choncho sukuluyi yapeza malo atsopano omwe m’buyomu panalinso sukulu yomwe imkadziwika bwino ndi dzina loti ASTEPI ku Luchenza mboma la Thyolo. “Nditsimikizire kuti ana athu akuyambanso maphunziro awo kaamba koti tapeza malo atsopano pomwe panali sukulu ya Astepi ku Luchenza. Ndi malo abwino zedi oyenera maphunziro ndipo chosangalatsa ndi chakuti malowa akuposa malo omwe timagwiritsa ntchito aku Matindi choncho ngati ena amaona ngati tibwerera mbuyo pa nkhani ya maphunziro amenewo akunama kaamba koti Maranatha ndi Maranatha basi,” anatero a Kaonga. Pamenepa iwo atsimikizira makolo onse kuti asadere nkhawa kaamba ka nkhaniyi ndipo atumizebe ana awo kuti akasulidwe mwapamwamba. “Makolo asadere nkhawa kaamba ka zomwe zachitikazi ndipo tinenetse kuti ife sitikuopa kaamba koti ndalama zonse za lenti tinalipira kale ndipo malisiti ake aliponso zomwenso ndi ndalama zosachepera 240, 000 million kwacha ndipo ndi zomvetsa chisoni kwa ife kuti tawoneka ngati anthu osalipira lenti, mbiri yathu yayipa zedi komanso ndalama zawonongeka ndi zosachepera 1 billion kwacha komabe izi sizikutibwenza mbuyo kaamba koti tipitirizabe kuchita bwino ngati mmene takhala tikuchitira m’mbuyomu,” anapitiriza motero a Kaonga.",https://www.radiomaria.mw/sukulu-ya-maranatha-yapeza-malo-ena-ku-thyolo/,"August 18, 2021",Izahaki Mwacha
Mwambo Wokhazikitsa Episkopi waku Dedza Wanunkhira,"Zokonzekera za mwambo wodzodza episkopi watsopano wa dayosizi ya Dedza sabata ya mawa pa 28 August akuti zikuyenda bwino ndipo zikuyandikira kufika ku mapeto. Wofalitsa nkhani mu dayosiziyo, bambo Joseph Biliati awuza Radio Maria Malawi kuti anthu onse akonzekere mwambo wa ukuluwu. Akuyembekezeka kukhala episkopi-Bambo Chifukwa Iwo ati episkopi-yu si wa dayosizi ya Dedza yokha koma mpingo wonse wa Katolika kuno ku Malawi. Patapita zaka zitatu dayosizi ya mpingo wa katolika ya Dedza ili yopanda m’busa wa mkulu, sabata ya mawa loweruka dayosiziyi ikhala ndi m’busa wa mkulu. Loweruka sabata ya mawa bambo Peter Adrian Chifukwa adzakhala Ambuye Peter Adrian Chifukwa. Wolankhulira dayosizi ya Dedza, bambo Joseph Biliati ati zokonzekera za mwambowu zafika ku malecheleche ndipo iwo ati anthu akonzeke kudzasangalala bwino lomwe. Iwo ati nsalu yodzavala pa tsikuli ndi ya dayosizi ya Dedza yomwe ikupezeka m’madayosizi osiyana-siyana. Iwo akumbutsanso anthu za kufunika kodzadziteteza malinga ndi mliri wa coronavirus. Pa 8 May chaka chino Papa Francisco adasankha Bambo Peter Adrian Chifukwa a zaka 48 za kubadwa kukhala episkopi wa dayosizi ya Dedza.",https://www.radiomaria.mw/mwambo-wokhazikitsa-episkopi-waku-dedza-wanunkhira/,"August 18, 2021",Izahaki Mwacha
"Papa Wapempha Maiko, Mabungwe Athandize Dziko La Lebanon","Potsatira ngozi ya kuphulika kwa zinthu pa malo ena osungira katundu yomwe idachitika pa 4 August chaka chatha ndipo idapha anthu osachepera 200 ndi kuwononga katundu wa ndalama zosachepera 4 billion dollars, Papa Francisco wapempha maiko ndi mabungwe kuti athandize dziko la Lebanon lomwe likupitirira kuvutika. Ngoziyi isadachitike, dziko la Lebanon linali lili kale pa mavuto a za chuma ndi a ndale. Papa’yu wati sakuyiwala m’mapemphero ake mabanja omwe ngoziyi idawakhudza kaamba ka abale awo omwe adafa ndi kuvulala ndi mabanja onse omwe katundu wawo adasakazika. Iye wati ndi khumbo lake kuti akacheze m’dziko la Lebanon. Mwezi wathawu Papa Francisco adayitana ndi kuchita zokambirana komanso mapemphero ku likulu la Mpingo ku Vatican ndi atsogoleri a mipingo ya chikhristu ochokera m’dziko la Lebanon.",https://www.radiomaria.mw/papa-wapempha-maiko-mabungwe-athandize-dziko-la-lebanon/,"August 18, 2021",Izahaki Mwacha
Sukulu ya Maranatha Yakamang’ala ku Khothi pa Nkhani Yokhudza Malo Ake a Matindi,"Posatira kutsekedwa kwa sukulu ya anyamata ya Maranatha yomwe ikupezeka pa malo a Matindi m’boma la Blantyre, mkulu oyendetsa sukuluyi Enerst Kaonga wauza olemba nkhani mu mzinda wa Blantyre, kuti akadandaula ku bwalo la milandu pa nkhaniyi. Masiku apitawa, olanda katundu wa ngongole omwe pa chingerezi amatchedwa kuti ma Sheriff anatseka sukuluyi ponena kuti ili ndi ngongole za nkhaninkhani. Kaonga: Ndinali odabwa Koma poyankhula ndi olemba nkhaniwa, Kaonga wati ndi odabwa ndi nkhaniyi kaamba koti ngongole yomwe anali nayo anatsiriza kale kupereka m’mwezi wa June chaka chino. “Ndinali odabwa kuti lachisanu ma sherifi anabwera ku sukuluyi kudzatseka ati kaamba ka ngongole chikhalirecho ine ndi mwini wa malowa omwe m’mbuyumu amatchedwa Matindi Academy, a Elvis Nserebo tinagwirizana zobwereka malowa kwa zaka khumi pa mtengo wa 240 milliyoni yomwe ndinapereka yonse mwezi wa June chaka chino,” anadandaula motero Kaonga. Iye anawonjezera kuti panalinso mgwirizano wina oti agule katundu monga mipando ndi zina za mu ofesi pa mtengo wa 40 milliyoni kwacha, koma ndalamayo idziperekedwa kwa wa ngongole wa a Nserebo. Asamutsiridwa ku lodge – Ophunzira ku Maranatha “Zodabwitsa zinawoneka pamene nditatsala ndi ngongole ya 6 milion kwacha kuti ndimalize, a Nserebo anakambirana mw nseri ndi mpingo wa CCAP Blantyre Synod kuti a agulitsane malowa osandiuza,” anatero a Kaonga. Bwalo la Milandu liyamba kumva za mpungwepungwe wa nkhaniyi kuyambira lolemba pa 16 August chaka chino. Padakali pano sukuluyi yatsamutsila ophunzira a makalasi a mayeso a folomu 4 ndinso 2 ku malo ogona alendo a White Village Lodge omwe ali ku Lunzu ndi cholinga choti zokonzekera mayeso a MANEB zisasokonekere. Koma sukuluyi yatsimikizira onse okhudzidwa ndi ophunzira omwe ali mmanja mwa sukuluyi kuti ku malo omwe akukhala kuli chisamaliro komanso chitetezo chokwanira kaamba koti oyendetsa sukuluyi akukhala ku malowa ndi kuwonetsetsa kuti zonse zikuyenda bwino.",https://www.radiomaria.mw/sukulu-ya-maranatha-yakamangala-ku-khothi-pa-nkhani-yokhudza-malo-ake-a-matindi/,"August 14, 2021",Izahaki Mwacha
Mpingo Wa Katolika Ku Malawi Ukhala Ndi Dikoni Wa Ku Nthawi Zonse Woyamba,"Dayosizi ya mpingo wa katolika ya Karonga yomwe epiksopi wake ndi Ambuye Martin Anwell Mtumbuka, ikhala yoyamba mdziko muno, kupezeka ndi dikoni wa ku nthawi zonse. Dayosizi yake ikhala yoyamba kudzodza dikoni waku nthawi zonse – Bishop Martin Mtumbuka Mlembi wa zofalitsa nkhani mu dayosiziyo, bambo Edward Kamanga atsimikiza za nkhaniyi polankhula ndi Radio Maria Malawi pamene imafuna kumva tsatanetsatane wa nkhaniyi pano pomwe dayosiziyo ikukonzekera kudzodza dikoni wa ku nthawi zonse. Iwo ati ngakhale kuti nkhaniyi ikuyamba kumene kuno ku Malawi, koma si yachilendo kaamba koti ili mu malamulo a mpingo wa katolika. “Malamulo a Episcopal Conference of Malawi, malamulo a Vatican Council II komanso mabukhu ambiri mbiri a mpingo nkhniyi ilimo chabe kuti kuno ku Malawi akaka ndi koyamba kuchitika zimenezi,” anatero bambo Kamanga. Dikoni wa ku nthawi zonse akhozna kukhala wokwatira kapena atha kusankhanso kusakwatira ndipo ntchito yake ndi kuthandiza ansembe pa nkhani zosiyana-siyana za utumiki. Dikoni ameneyu atha kulandiritsa Ukaristia, kulalika, kukayendera odwala ndi kukawalandiritsa Ukaristia odwalawo, kubatiza ana, kuyendetsa mwambo wa maliro woti si pakuchitika Misa, kuphunzitsa anthu mozama za chikhulupiriro cha mpingo wa katolika ndi ntchito zosiyana-siyana zomwe angatumidwe ndi episkopi.",https://www.radiomaria.mw/mpingo-wa-katolika-ku-malawi-ukhala-ndi-dikoni-wa-ku-nthawi-zonse-woyamba/,"August 14, 2021",Izahaki Mwacha
Papa Wati Achinyamata Ali Ndi Kuthekera Kothandiza Kubweretsa Chilungamo,"12 August chaka chilichonse ndi tsiku lokumbukira achinyamata pa dziko lonse la pansi, United Nations International Youth Day. Polankhula mu uthenga wake wa pa tsikuli, Papa Francisco wati achinyamata ali ndi kuthekera kothandiza kulimbikitsa chilungamo pa dziko la pansi. Iye wati samakayika za kuthekera komwe achinyamata ali nako pa ntchito yokhazikitsa chilungamo pa dziko la pansi makamaka kwa anthu osowa ndi osauka. “Ndi nzeru za achinyamata ndi zotheka kukhala ndi chakudya chokwanira, madzi a ukhondo ngakhale mankhwala otha kufikira anthu osaukitsitsa,” watero Papa Francisco mu uthengawo. Naye mlembi wa mkulu wa bungwe la United Nations, UN Secretary General, Antonio Guterres watsindika za kufunika kwa achinyamata pa ntchito yobweretsa kusintha m’miyoyo ya anthu. Chaka chino maiko akondwelera tsikuli pa mutu woti “Kubweretsa kusintha pa njira zopezera cha kudya.”   Mayiko adayamba kukondwerera tsikuli kuyambira m’chaka cha 2000.",https://www.radiomaria.mw/papa-wati-achinyamata-ali-ndi-kuthekera-kothandiza-kubweretsa-chilungamo/,"August 14, 2021",Izahaki Mwacha
Apolisi Akusakasaka Yemwe Wapha Mzika Ya Mdziko La Burundi Ku Kasungu,"Apolisi m’boma la Kasungu akusakasaka munthu wina yemwe akumuganizira kuti akukhudzidwa ndi kuphedwa kwa mzika ina ya m’dziko la Burundi a Samson Hamenyimana omwe anali ochita malonda m’mudzi mwa Mkanda mfumu yaikulu Wimbe m’bomalo. Malinga ndi wofalitsa nkhani za apolisi m’chigawo chapakati chakum’mawa Inspector Harry Namwaza, izi zachitika usiku wa pa 13 August 2021 pomwe thupi la malemuwa omwe ndi a zaka 36 lapezeka mu dzenje lina ku deralo koma lili ndi mabala okha okha. Malinga ndi a Namwaza, Chisomo Malaki yemwe anali wa ntchito wa malemuwa, ndi yemwe akumuganizira kuti akudziwapo kanthu pa za imfayi. Iwo ati izi zili chomwechi kaamba koti mnyamatayu wathawa ndipo sakuwoneka chichitikireni imfayi. Apolisiwa atachita chipikicheni m’nyumba mwa mnyamatayu akuti apeza katundu wina yemwe ndi wa malemuwa. Wantchitoyu yemwe amachita Kabaza wa njinga ya moto wathawa ndi njingayi ndipo sakudziwika komwe wapita. Zotsatira za ku chipatala zawonetsa kuti malemuwa afa kaamba kovulala kwambiri m’mutu. Pakadali pano apolisi m’bomalo apempha anthu omwe angadziwe kuli a Chisomo Malaki kuti awatsine khutu.",https://www.radiomaria.mw/apolisi-akusakasaka-yemwe-wapha-mzika-ya-mdziko-la-burundi-ku-kasungu/,"August 14, 2021",Izahaki Mwacha
Cardinal Yemwe Anagwirizirapo Udindo wa Papa Wamwalira,"Mtsogoleri wa mpingo wa katolika pa dziko lonse Papa Francisko wati ndi wokhudzidwa ndi imfa ya Cardinal Martinez Somalo. Papa wanena izi kudzera mu uthenga wopepesa omwe watumizira Monsignor Fernando Loza Martinez yemwe ndi m’modzi wa anamfedwa. Anagwirizirapo udindo wa u Papa – Malemu Cardinal Somalo Mu uthengawu iye wati wokhudzidwa ndi imfa ya Cardinal’yu ndipo wati ali pafupi ndi anthu onse omwe akhudzidwa ndi imfayi. “Ndili nanu limodzi pa nthawi yovutayi ndipo pa nthawi yomweyi ndi kukumbukira bwino utumiki wosiririka womwe malemu Cardinal Martinez Somalo adauwonetsa,” watero Papa Francisco mu uthengawu. Iye wati Cardinal Somalo adatumikira kwa nthawi yaitali ndipo adali mtumiki wodalirika komanso wokhulupirika kudzera m’maudindo akuluakulu osiyana-siyana omwe adapatsidwa ndi likulu la mpingo. Papa Francisco wamaliza uthengawu ndi kupempha uneneri wa Amayi Maria kuti Mulungu alandire mzimu wa Cardinal Somalo mu ufumu wake. Cardinal Somalo adali Camerlengo kapena kuti mkulu woyendetsa ntchito za likulu la mpingo wa katolika atamwalira Papa Yohane Paulo Wachiwiri m’chaka cha 2005 podikirira kuti Papa wina asankhidwe nthawi yomwe imadziwika m’chilatini kuti sede vacante. Cardinal Somalo wamwalira lachiwiri ku likulu la mpingo ku Vatican ali ndi zaka 94 ndipo adayamba kugwira ntchito ku likulu la mpingo ku Vatican m’chaka cha 1956. Misa yotsanzikana ndi malemu Cardinal Somalo ichitika lachisanu mu tchalitchi chachikulu cha Saint Peter’s Basilica ndipo Cardinal Giovanni Battista Re ndi yemwe adzatsogolere Misa’yi. Mzimu wa Cardinal Martinez Somalo uuse mu mtendere wosatha!",https://www.radiomaria.mw/cardinal-yemwe-anagwirizirapo-udindo-wa-papa-wamwalira/,"August 12, 2021",Izahaki Mwacha
Mthunzi Funeral Services Yawonjezera Ntchito Zake,"Kampani yoyendetsa dongosolo la maliro mdziko muno ya Mthunzi Funeral Services yati yawonjezera ntchito zomwe imapereka kwa anthu omwe agweredwa zovuta. Chatsika: Takhazikitsa ntchito zosiyanasiyana M’modzi mwa akuluakulu ku kampani ya Old Mutual yomwenso ikuyendetsa kampani ya Mthunzi, mayi Patience Chatsika ndi omwe alankhula izi mu mzinda wa Blantyre lachiwiri pamene kampaniyi imafotokozera olemba nkhani ntchito zomwe yakhazikitsa ngati njira imodzi yothandizira anthu akagweredwa zovuta. Iwo ati kampaniyi yaika ntchito zosiyanasiyana zomwe ati zithandizira kuyendetsa dongosolo la maliro pomwe akutha kupereka chithandizo chofunikira pa maliro. “Ifeyo ngati Mthunzi Funeral Services takhazikitsa ntchito zosiyanasiyana zomwe zingathandizire kuyendetsa dongosolo lonse la maliro ndipo anthu ali ndi ufulu wosankha chomwe angachitiridwe akagweredwa maliro monga kusungitsa, kukonza thupi kuti lisaonongeke pachingerezi timati embalming kaya kungogula bokosi kokha komanso ngakhale kuchita zonse mpaka kukaika maliro m’manda zonsezi tikuchita pofuna kuthandizana nawo omwe aferedwa,” anatero mayi Chatsika. Nyumba yochitiramo mapemphero ku Mthunzi Funeral Services Kupatula zimenezi iwo atinso ali ndi nyumba yochitiramo mapemphero (Chapel) yomwe imagwiritsidwa ntchito kuchitira miyambo ya maliro pomwepo ndi cholinga choti anthu asavutike kwambiri kusakasaka komwe angathe kukachitira mapemphero operekeza m’bale wawo. “Tilinso ndi Chapelo pano chomwe anzathu a zipembedzo zosiyanasiyana angathe kuchitiramo mapemphero operekeza yemwe watisiyayo zomwe zingapangitsenso mwina kukangofikira kumanda koyika mfumu yathu, kupatula apo timabwereketsanso ma tenti ndi mipando yomwe ingagwiritsidwe ntchito pa maliro zomwe zikutsimikizira kuti ndife okonzeka kutumikira a Malawi anzathu pomwe agweredwa zovuta kuti akhale opepukidwa kaamba koti zambiri zofunika ife timakhala kuti tagwapo,” anapitiriza motero mayi Chatsika.",https://www.radiomaria.mw/mthunzi-funeral-services-yawonjezera-ntchito-zake/,"August 12, 2021",Izahaki Mwacha
"Milandu Ya Umbanda, Umbava Yakula M’boma La Chikwawa","Kuchepa kwa ofesi za apolisi ku Chikwawa akuti ndi komwe kukubwezera m’mbuyo chitetezo m’bomalo. Izi zadziwika pamene mkulu watsopano wa apolisi m’bomalo, Assistant Commissioner Alex Simenti amafotokozera atolankhani za momwe chitetezo chilili m’bomalo. Pamenepa, a Simenti ati atolankhani ali ndi udindo wolimbikitsa ubale wa pakati pa mzika za m’bomalo ndi apolisi pothana ndi m’chitidwe wa umbava ndi umbanda. Milandu yochuluka yomwe ofesi ya apolisi ku Chikwawa ikulandira ndi monga yakuba ziweto, umbanda ndi ina yolanga okha anthu opalamula milandu. Malingana ndi Assistant Commissioner Simenti, milandu ya umbanda ndi yolanga okha anthu opalamula milandu yakula kwambiri m’deral la mfumu yaikulu Makhwira. Iwo anati atolankhani ali ndi kuthekera kozindikiritsa anthu kuyipa kotengera lamulo m’manja mwawo, pomwe amalanga okha opalamula milandu. “Chitetezo kwathu kuno ku Chikwawa ndi chovutirapo. Chimene chikutivuta ndi choti anthu akagwira wakuba akufuna zolanga okha potengera lamulo m’manja mwawo, zomwe ndi zotsutsana ndi lamulo la boma,” adatero a Simenti. Poyankhulapo, khansala wa kuzambwe kwa dera la Makhwira, Alex Ziggy Mulonya anati kusowa kwa ofesi ya apolisi m’derali ndi komwe kukukolezera umbava ndi umbanda. Mulonya wati khalidweli lingathe pokhapokha ngati ku derali kutakhala achitetezo okwanira popeza derali lachita malire ndi boma la Thyolo ndi Nsanje. Ndipo mfumu yaikulu Makhwira yavomereza za kuchepa kwa chitetezo m’dera lake. Koma mfumuyi idachita changu ponena kuti ntchito ili mkati yobwezeretsa polisi yaing’ono yomwe idawonongedwa pa chipolowe zaka zisanu zapitazo. “Ndi zoonadi kuno ku Eastbank nkhani zopalamulamula milandu m’dera lino zikuchulukira kwambiri. Zimenezi zikuchitika chifukwa ku dera lino polisi kulibe, koma tikusonkherana ndalama kuti tikonzenso polisi yomwe idawonongedwa kuno,” idatero mfumu Maseya. Padakali pano, ofesi ya apolisi m’bomala la Chikwawa yalandira milandu yokwana 70, kufika mwezi wa July chaka chino chokha, yomwe ndi yochuluka ndi milandu 16 kusiyanitsa ndi milandu 54, chaka chatha m’nthawi ngati yomweyi.",https://www.radiomaria.mw/milandu-ya-umbanda-umbava-yakula-mboma-la-chikwawa/,"August 12, 2021",Izahaki Mwacha
Papa Wati Ndi Wokhudzidwa Ndi Kuphedwa Kwa Wansembe Wina M’dziko La France,"Polankhula lachitatu m’mawa kwa anthu omwe anasonkhana mu Hall ya Papa Paulo wa 6 komanso polankhula ku dziko lonse kudzera pa wayilesi ya kanema ndi makina a intaneti, Papa Francisco wati ndi wogwida ndi chisoni chachikulu potsatira imfa ya Bambo Olivier Maire omwe aphedwa ndi munthu wina lamulungu lapitali m’dziko la France. Aphedwa masiku apitawa – bambo Maire Iye wati akupepesa onse omwe akhudzidwa ndi kuphedwa kwa wansembeyu. “Ndine wogwidwa ndi chisoni chachikulu kumva kuti Bambo Olivier Maire aphedwa. Ndikupepesa ansembe anzao, achibale onse komanso akhristu eniake omwe Bambo’wa amawatumikira,” watero Papa Francisco. Iye wati ali pafupi ndi anthu onse omwe akhudzidwa ndi imfa’yi. Malipoti ati malemu bambo Maire ndi anzawo amasunga ndi kusamalira nzika ina ya m’dziko la Rwanda yomwe ikukhala m’dziko la France. Potsatira kuphedwa kwa bambowa, mzikayi yomwe ndi ya zaka 40, lolemba lapitali idakazipereka m’manja mwa apolisi komwe idakaulula kuti ndi yomwe idachita za upanduzi. Malinga ndi apolisi a m’dziko la France, kafukufuku wa nkhaniyi akupitirira. Lipoti la ku chipatala lasonyeza kuti bambo Maire adavulala kwambiri m’mutu potsatira kumenyedwa ndi munthu wa upanduyi.",https://www.radiomaria.mw/papa-wati-ndi-wokhudzidwa-ndi-kuphedwa-kwa-wansembe-wina-mdziko-la-france/,"August 12, 2021",Izahaki Mwacha
Bambo Apha Mkazi Wake Kaamba ka 50 Kwacha,"Bambo wina yemwe dzina lake ndi Innocent Chitosi, akusungidwa ndi apolisi m’boma la Mulanje kaamba kobaya ndi kupha mkazi wake chifukwa chomumana ndalama yokwana 50 Kwacha. Ngwira: Mkulu ameneyu tamumanga Wofalitsa nkhani za apolisi ku Mulanje, Sub-Inspector Grecium Ngwira watsimikiza izi ndipo wati bamboyu anachita izi pomwe amachokera ku mowa, ndipo atafika kunyumba anawuza mkazi wake kuti amupatse 50 kwacha kuti akawonjezere mowa. Koma pamene mkazi wake anamuyankha kuti ndalamayo alibe, kusamvana kunayambika zomwe zinachititsa kuti bamboyu abaye mkazi wakeyu pachifuwa. Chitosi akuyembekezera kukawonekera ku bwalo la milandu posachedwapa kuti akayankhe mlandu wa kupha. Woganiziridwayu amachokera m’mudzi mwa Sadzola mdera la mfumu yaikulu Mabuka m’boma la Mulanje.",https://www.radiomaria.mw/bambo-apha-mkazi-wake-kaamba-komumana-50-kwacha/,"August 10, 2021",Izahaki Mwacha
Akhristu A Ntcheu Parishi Athandiza Agulupa Awo,"Lamulungu pa 8 August 2021 ndi tsiku lomwe akhristu a parishi ya Ntcheu mju dayosizi ya Dedza anali ndi mwambo wapadera omwe cholinga chake chinali kupereka thandizo la ndalama kwa agulupa a m’parishiyi. Zonse zinayamba ndi mwambo wa Misa yomwe anatsogolera ndi bambo Atanazio Manyenga omwe ndi bambo mthandizi pa parishiyi. Poyankhulapo pambuyo pa mwambowu, wapampando wa tchalitchi la Ntcheu a Lytton Laurent Thumba anati akhristu akuyenera kuvala zilimbe pothandiza atumiki a mu mpingo ndi chuma chawo. Iwo anathokoza akhristu a m’parishiyi kaamba komvetsa bwino za udindo wawo pothandiza anthu atumikiwa. M’modzi mwa akhristu omwe anatenga gawo popereka thandizo lawo, a Luka Fabiano anati ndi udindo wa mkhristu aliyense kuthandiza atumikiwa ndi cholinga choti ntchito yawo yotumikira Mulungu idziyenda bwino. Iwo anati atumikiwa amasowa zinthu zambiri pa moyo wawo wa tsiku ndi tsiku ndipo kuti ndi koyenera kumawathandiza. M’mawu ake m’modzi mwa agulupawa, katikisiti Abel Chimphando anathokoza akhristuwa kaamba ka thandizoli lomwe akuti lafika mu nthawi yake. Parishi ya Ntcheu ili ndi makatikisiti okwana atatu omwe ndi a Molisiyo Felix Mologeni omwe amatumikira pa center ya Ntcheu, a Venasio Felix Bayani omwe amatumikira center ya Namitengo ndiponso katikisiti Abel Chimphando omwe amatumikira center ya Thanganyika (mlangeni). Patsikuli akhristuwa anathandiza atumiki atatuwa ndi ndalama yokwana 342, 900 kwacha yomwe anagawana.",https://www.radiomaria.mw/akhristu-a-ntcheu-parishi-athandiza-agulupa-awo/,"August 10, 2021",Izahaki Mwacha
"Papa Akacheza M’maiko A Hungary, Slovakia Mwezi Wa Mawa","Pa 12 September, Papa Francisco ayamba ulendo wokacheza m’maiko a Hungary ndi Slovakia. Malinga ndi malipoti a wailesi ya Vatican, ulendo wokacheza m’maiko awiriwa, uyambira ku Hungary. Papa pa umodzi mwa maulendo ake a utumiki Ali m’dziko la Hungary, Papa Francisco akachita zokambirana ndi maepiskopi a mpingowu m’dzikolo, atsogoleri a mipingo ya chikhristu, akuluakulu a chipembedzo cha chi Yuda komanso kutsogolera Misa yotsekera msonkhano wa chaka cha Ukaristia wodziwika m’chingerezi kuti International Eucharistic Congress. Malinga ndi akuluakulu omwe akukonza za  msonkhano wa chaka cha Ukaristia’wu, anthu ambiri ndi otekeseka ndipo okonzeka kulandira Papa Francisco ndi manja awiri. Atacheza m’dziko la Hungary kwa ma ola ochepa, Papa Francisco adzapita m’dziko la Slovakia. Ali m’dzikolo adzakumana ndi mtsogoleri wa dzikolo, atsogoleri a ndale, maepiskopi, ansembe, asisitere ndi a bulazala osaiwala achinyamata. Ulendo wa Papa Francisco m’dziko la Slovakia udzafika ku mapeto ndi Misa ku malo ena oyera opezeka ku dera lotchedwa Sastin. Mwa zina ma ulendo a Papa opita m’maiko osiyana-siyana amalimbikitsa akhristu pa moyo wawo wa uzimu komanso kulimbikitsa ubale wabwino pakati pa anthu.",https://www.radiomaria.mw/papa-ayamba-akacheza-mmaiko-a-hungary-slovakia-mwezi-wa-mawa/,"August 10, 2021",Izahaki Mwacha
Papa Wasankha Membala Watsopano Wa Sukulu Ya Ukachenjede Ya Za Sayansi,"Likulu la mpingo wa katolika pa dziko lonse, lalengeza kuti Papa Francisco wasankha membala watsopano wa sukulu ya ukachenjede ya a Papa ya maphunziro a za Science yotchedwa Pontifical Academy of Sciences. Professor Charpentier Membala watsopanoyu ndi Professor Emmanuelle Marie Charpentier yemwe chaka chatha adalandira mphoto kaamba ka ntchito yake ya zofufuzafufuza pa maphunziro a za Science, recipient of the 2020 Nobel Prize in Chemistry. Professor Charpentier ndi muyambitsi komanso mkulu woyendetsa malo ena a ntchito za kafukufuku, founder and director of the Max Planck Unit for the Science of Pathogens ku Berlin m’dziko la Germany. Mayiyu yemwe anabadwa m’chaka cha 1968 ndi katakwe pa maphunziro a  Biology, Microbiology, Biochemistry ndi Genetics. Sukulu ya ukachenjedeyi, Pontifical Academy of Sciences ndi ya likulu la Mpingo wa Katolika ndipo adayambitsa ndi Papa Pio wa 11 m’chaka cha 1936.",https://www.radiomaria.mw/papa-wasankha-membala-watsopano-wa-sukulu-ya-ukachenjede-ya-za-sayansi/,"August 10, 2021",Izahaki Mwacha
Bungwe La Kuchene Women’s Forum Lathandiza Sukulu 22 Ndi Zipangizo Zodzitetezera Ku COVID-19,"Bungwe lina lomenyera ufulu wa amayi ndi ana m’boma la Nsanje lotchedwaa Kuchene Women’s Forum, lapereka zipangizo zodzitetezera ku mliri wa COVID-19 msukulu za pulayimale zokwana 22 za m’bomalo. Mkulu wa bungweli, mayi Alice Kathumba anati gawo limodzi la ntchito yawo ndi kuwonetsetsa kuti pali ufulu wa maphunziro ndipo ndi chifukwa chake apereka katunduyu m’sukuluzi. Mayi Kathumba kupereka katunduyo kwa a Mafunga Poyankhula atapereka katunduyu pa sukulu ya pulayimale ya Bangula, mayi Kathumba anati zomwe bungwe lawo lachita ndi njira imodzi yowonetsetsa kuti ufulu wa maphunziro ukuyenda bwino. “Tigawa katundu ameneyu m’sukulu zokwana 22 za m’madera a zamaphunziro atatu. Zimenezi tachita chifukwa mwana kuti akhale ndi ufulu wa maphunziro ayenera kuti akhale osadwaladwala,” anatero mayi Kathumba. Pamenepa mayi Kathumba anati ufulu wa maphunziro sungakhalepo ngati ana akujombajomba ku sukulu kaamba ka matenda. Ndipo m’mawu ake, wachiwiri kwa mphunzitsi wamkulu pa sukulu ya pulayimale ya Bangula, a Christopher Mafunga anathokoza bungweli ponena kuti sukuluyi pa yokha siyikanakwanitsa kugula katundu wotere. “Ndife anthu okondwa kwambiri ndi bungwe ili la Kuchene Women’s Forum limene latithandiza ndi katundu wochuluka amene patokha sitikanatha kumupeza,” anatero a Mafunga. Katundu yemwe amayiwa apereka pa sukuluyi ndi monga; mabigili, tinsalu totchinga pakamwa ndi pa mphuno, sopo wosambira ndi wochapira. Bungwe la Kuchene Women’s Forum lagawa katunduyu ku sukulu za pulayimale zokwana 22 za m’madera atatu a zamaphunziro a Mlonda, Nyamadzere ndi Mchere ndipo katunduyu ndi wa ndalama zokwana 4 miliyoni Kwacha.",https://www.radiomaria.mw/bungwe-la-kuchene-womens-forum-lathandiza-sukulu-22-ndi-zipangizo-zodzitetezera-ku-covid-19/,"August 7, 2021",Izahaki Mwacha
Papa Amuyamikira Powonetsa Chidwi pa Zochitika M’maiko aku Africa,"Bungwe la maepiskopi a mpingo wa katolika m’maiko a kumwera kwa Africa, Southern African Catholic Bishops’ Conference (SACBC) layamikira Papa Francisco kaamba kolankhulapo ndi kudzudzula m’chitidwe wa ziwawa komanso zipolowe m’maiko a South Africa ndi Eswatini. Ena mwa maepiskopi a mbungwe la SACBC Polankhula pa msonkhano wa bungwe la Southern African Catholic Bishops’ Conference momwe muli maiko a South Africa, Botswana ndi Eswatini, President wa bungweli, Ambuye Sithembele Anton Sipuka a dayosizi ya Umtata ati uthenga wa Papa Francisco wodzudzula ziwawa ndi zipolowe komanso kulimbikitsa kukambirana pofuna kuthetsa mavuto m’maiko a South Africa ndi Eswatini udali uthenga wopatsa chilimbikitso. Ambuye Sipuka alimbikitsa maepiskopi anzawo kuti adziwonetsetsa kuti anthu a ndale akuyima pa chilungamo nthawi zonse ndi kukwaniritsa zomwe adalonjeza anthu. Iwo anenanso kuti mpingo ukuyenera kukhala patsogolo powonetsetsa kuti atsogoleri a mpingo akuchita chilungamo mu mpingowu ndi kuchita zinthu poyera. Pa msonkhanowu ma episkopi’wa ayamikiranso ansembe, asisitere, a bulazala, a katekisiti ndi atumiki osiyana-siyana chifukwa chodzipereka pogwira ntchito maka pa nthawi ino yovuta ya mliri wa Coronavirus. Pomaliza ma episkopiwa ayamikira anthu a za luso omwe amwalira posachedwapa: Sibongile Khumalo, Jonas Gwangwa, Tsepo Tshola, Steve Kekana ndi Shona Ferguson omwe ati luso lawo lidathandiza anthu ambiri mu njira zosiyana-siyana.",https://www.radiomaria.mw/papa-amuyamikira-powonetsa-chidwi-pa-zochitika-mmaiko-aku-africa/,"August 7, 2021",Izahaki Mwacha
"M’modzi Wafa, 11 Avulala pa Ngozi ku Ntcheu","Munthu m’modzi wafa ndipo ena khumi ndi m’modzi (11) avulala pa ngozi ya galimoto yomwe yachitika lachisanu pa Mlangeni m’boma la Ntcheu. Ngozi yomwe yachitika ku Ntcheu Malinga ndi wofalitsa nkhani za apolisi m’bomalo Inspector Hastings Chigalu, ngoziyi yachitika pafupi ndi Mlangeni mu nsewu waukulu wa M1 pomwe dalayivala wa galimoto ya mtundu wa Toyota rash nambala yake IT 8216 yomwe imachokera ku Dedza kupita ku Ntcheu amafuna kudutsa galimoto ina yomwe inali patsogolo pake zomwe zinachititsa kuti iwombane ndi minibus ya mtundu wa Toyota Hiace nambala yake EA 1470 yomwe imabwera mbali ya kutsogolo kwawo. Potsatira ngoziyi anthu omwe anali mu galimotoyi anavulala ndipo anawatengera pac hipatala cha Ntcheu komwe m’modzi wamwalira akulandira thandizo la mankhwala. Ngoziyi yachitika potsatira ina yomwenso inachitika pafupi ndi msika wa Lizulu sabata yatha, yomwe inaphetsa anthu okwana 21. Onsewa anali ochokera m’boma la Chikwawa omwe pa nthawiyo amachoka m’mudzi wina ku Ntcheu komwe anakachezera anzawo.",https://www.radiomaria.mw/mmodzi-wafa-11-avulala-pa-ngozi-ku-ntcheu/,"August 7, 2021",Izahaki Mwacha
Apolisi Anjata Achiwembu Awiri ku Chikwawa,"Apolisi m’boma la Chikwawa akusunga m’chitokosi amuna awiri powaganizira pa mlandu wofuna kubera wa kabaza njinga yamoto. Mneneri wa apolisi m’bomali, Sergeant Dickson Matemba wati achifwambawa ndi a Peter Gama a zaka 48 zakubadwa ndi a Benson Makungwa a zaka 20 zakubadwa. A Matemba ati awiriwa adatengana ndi wakabaza pa malo ochitira malonda a Thabwa ponena kuti akukatenga mondokwa wogulitsa kumunda wao ku Mitiwi dera la ku Eastbank. Kumeneku ndi komwe adamuchita chiwembu wakabazayu kuti amulande njinga yake. Malingana ndi a Dickson Matemba, wakabazayu atafika pa mtsinje wa Nkuzi, apa ndi pomwe Gama ndi Makungwa adayamba kufwamba wakabazayu kuti amubere njinga yake ya moto. Pamenepa wakabazayu adakuwa kupempha chithandizo, ndipo anthu akufuna kwabwino adatulukira pa malopo ndi kum’pulumutsa. Ndipo amuna awiriwa atagwidwa, anthuwa adayamba kukonza zowatentha, koma achitetezo a kumudzi adafika msanga ndi kuwapulumutsa mu ng’anjo ya motoyo. Zitatha izi, oganiziridwa mlanduwa pamodzi ndi wakabazayu adawatengera ku chipatala cha boma cha Chikwawa kuti akalandire chithandizo cha mankhwala. Amuna awiri oganiziridwa mlanduwa, awatengera ku khoti kuti akayankhe mlandu omwe awatsekulira, wochita za uchifwamba. Padakali pano, apolisi a m’bomali akuyamikira achitetezo a kumudzi kaamba ka ntchito yolimbana ndi m’chitidwe wopalamula milandu. Peter Gama ndi wa zaka 48 zakubadwa ndipo amachokera m’mudzi wa Mlumbe, pamene Benson Makungwa ndi wa zaka 20 zakubadwa yemwe amachokera m’mudzi wa Lotoni, onsewa ndi a kwa mfumu yayikulu Chikowi, m’boma la Zomba.",https://www.radiomaria.mw/apolisi-anjata-achiwembu-awiri-ku-chikwawa/,"August 7, 2021",Izahaki Mwacha
Papa Wayamikira Ansembe a Chipani cha Dominiko Woyera,"Chaka chino, ansembe a chipani cha Dominiko Woyera akukondwerera kuti patha zaka 800 kuchokera pomwe muyambitsi wa chipanichi yemwe ndi Dominiko Woyera adamwalira. Papa Francisko pa mkumano wake ndi ansembe a chipani cha Dominiko Woyera Pa chifukwa ichi Papa Francisco watumiza uthenga wa padera wopita kwa mkulu wa chipanichi, Master General of the Dominican Order. Kudzera mu uthengawu, iye wayamikira chipanichi pa ntchito yotamandika yolalikira uthenga wa chipulumutso yomwe chipanichi chakhala chikugwira. Mu uthengawu, iye wati Dominiko Woyera ndi chitsanzo kwa akhristu onse obatizidwa kuti nawonso akutumidwa kuti athandize pa ntchito yolalikira uthenga wa chipulumutso kuti ufikire konse komwe uthengawu sunafikebe. Papa Francisco wati Dominiko Woyera adalalikira uthenga wa chipulumutso potsindika za chifundo cha Mulungu komanso mphamvu ya uthenga wa chipulumutso potembenuza anthu kuti apulumuke. Dominiko Woyera yemwe adali wansembe ndi yemwe adayambitsa chipani cha ansembe odziwika kuti the Dominicans kapena kuti Order of Preachers ndipo adamwalira ku Bologna m’dziko la Italy pa 6 August m’chaka cha 1221.",https://www.radiomaria.mw/papa-wayamikira-ansembe-a-chipani-cha-dominiko-woyera/,"August 7, 2021",Izahaki Mwacha
Katemera Wa Johnson & Johnson Afika Mdziko Muno Loweruka,"Unduna wa za umoyo mdziko muno loweruka likudzali, ulandira katemera wa mtundu wa Johnson & Johnson wokwanira 302, 400. Katemerayu ndi olandira kamodzi kokha ndipo aperekedwa kwa anthu okhawo amene sanalandirepo katemera wina aliyense wa nthendayi mdziko muno. Katemera wa Johnson & Johnson Kudzera mu chikalata chomwe undunawu watulutsa ndipo chasayinidwa ndi mlembi wamkulu mu undunawu Dr. Charles Mwansambo, katemerayu ali m’gulu la akatemera omwe dziko la Malawi lawavomereza kuti ndi abwino pothandiza kuteteza anthu ku nthendayi. Padakalipano katemera wa mtundu wa Astrazeneca yekha ndi amene anayamba kuperekedwa m’dziko muno ndipo ena mwa akatemera omwe avomerezedwa ndi dziko lino ndi monga a Johnson & Johnson, Pfizer, Sinofam komanso Moderna. Kudzera mu kalatayi undunawu wapempha anthu kuti asanyozere koma kukabayitsa katemerayu pofuna kuti adziteteze ku nthenda ya COVID-19, ndipo chalimbikitsa anthu kupitiriza kutsatira njira zonse zopewera nthendayi monga kuvala chotchingira kukamwa ndi mphuno, kusamba m’manja pafupipafupi ndi sopo, komanso kukhala motalikirana.",https://www.radiomaria.mw/katemera-wa-johnson-johnson-afika-mdziko-muno-loweruka/,"August 5, 2021",Izahaki Mwacha
Papa Wauza Akhristu Apemphelere Mpingo Kukhala Osinthika,"Mtsogoleri wa mpingo wa katolika pa dziko lonse Papa Francisco wapempha akhristu kuti apemphere zolimba kuti mpingo ukhale wosinthika mogwirizana ndi Uthenga Wabwino wa chipulumutso. Malinga ndi malipoti a Vatican Radio, Papa walankhula izi polingalira ndi kufotokozera cholinga cha mapemphero ake mwezi uno. Cholinga cha a Papa mwezi uno ndi choti mpingo ulandire chaulere kudzera mwa Mzimu Woyera chothandiza kuti mpingo ukhale wosinthika mowunikiridwa ndi Uthenga Wabwino wa chipulumutso. Koma pofotokozera cholingachi, iye wati kusinthika kwa mpingo kukuyenera kuyamba ndi mkhristu aliyense payekhapayekha. Papa Francisco wati mpingo ulipo kuti ulalikire za Uthenga wa Chipulumutso kwa anthu onse ndipo wawonjezeranso kuti mpingo umadziwika kudzera mu kufalitsa Uthenga wa Chipulumutso. Iye wati mavuto osiyana-siyana omwe mpingo ukukumana nao ndi chizindikiro cha mphamvu kuti mpingowu ndi wa moyo popeza ndi zosatheka kuti mpingo wa kufa uzikumana ndi mavuto. Papa Francisco watsiriza ndi kupempha akhristu onse kuti adzikonda kupempherera mpingo kuti upitirize kugwira ntchito yake.",https://www.radiomaria.mw/papa-wauza-akhristu-apemphelere-mpingo-kukhala-osinthika/,"August 5, 2021",Izahaki Mwacha
Njobvu Zavulaza Anthu Awiri M’boma La Ntcheu,"Potsatira njovu zomwe zakhala zikusowetsa mtendere anthu a mder la mfumu yaikulu Ganya m’boma la Ntcheu, boma kudzera ku nthambi yowona za nyama zakutchire, yapirikitsa nyamazi ku derali kupita nazo ku nkhalango ya Thuma m’boma la Dedza komwe akuti zinathawa. Njovuzi zomwe zinalipo zokwana zisanu, zinayamba kuwoneka m’mawa wa lachiwiri m’mudzi mwa Kansapato m’dera la mfumu yaikulu Ganya m’bomalo kufikira lachitatu pomwe alenje anakazithamangitsa. Njovu zomwe zinavutitsa mderalo Poyankhulapo khansala wa ward ya Mphepozinayi komwe kunali nyamazi, Morris Maziya anathokoza boma kaamba kochita machawi atalandira uthengawu zomwe zathandizira kuti anthu a mderali amasuke ku ntchito zawo za tsiku ndi tsiku ponena kuti anthu ambiri samayenda kuwopa kuvulazidwa. Khansalayu wati padakalipano moyo wabwerera m’chimake mderalo ngakhale kuti njovuzizavulaza anthu awiri omwe anaziyandikira pa nthawi yomwe alenje a boma-wa amazitenga. Malinga ndi khansalayu, anthu ovulazidwawa anawatengera pa chipatala cha Ntcheu. M’modzi mwa akuluakulu pa chipatala cha Ntcheu, Dr. Emily Jenya anatsimikiza kuti anthuwadi awathandiza pa chipatalachi koma kuti sanavulale modetsa nkhawa. M’mawu ake mkulu wa nthambi yoyang’anira nyama zakutchire mdziko muno a Brighton Kumchedwa ati anthu akuyenera kumakhala kutali akawona nyamazi kuwopa kuvulazidwa komanso kutaya miyoyo kumene. M’mudzi mwa Kansapato, njovuzi zawononga mbewu zosiyanasiyana monga chimanga chachiwisi, nthochi ndi chinangwa. Alenje a bomawa akwanitsa kutenga njovuzi kuchoka ku Ntcheu komwe zinali, kukafika ku nkhalango ya Thuma m’boma la Dedza komwe zinathawa.",https://www.radiomaria.mw/njobvu-zavulaza-anthu-awiri-mboma-la-ntcheu/,"August 5, 2021",Izahaki Mwacha
Khansala wa Ward ya Chimwalire M’boma la Balaka Wafa Pa Ngozi Yapansewu,"Khansala wa ward ya Chimwalire m’dera la kumwera m’boma la Balaka, Joseph sandram Daniel wafa atawombedwa ndi galimoto mu nsewu wa Liwonde – Balaka. Malinga ndi wachiwiri kwa wofalitsa nkhani za apolisi m’boma la Balaka Sergeant Precious Makuta, ngoziyi yachitika lachitatu pa malo ena otchedwa Mpilisi EPA pomwe a Sandram anali pa njinga yamoto ndipo anawombedwa ndi galimotoyi yomwe imachokera ku Liwonde kupita ku Balaka ndi itanyamula thankala ya mafuta. Galimotoyi yomwe nambala yake ZA 2438/ZA 3756 imayendetsedwa ndi a Hassan Piyasi a zaka 60. Atafika pa malo a ngoziwa, oyendetsayu analephera kuyiwongolera bwino zomwe zinachititsa kuti ilunjike kumbali kwa nsewu komwe inakawomba malemuwo ndikukagwa kumbali kwa nsewu. Potsatira kuvulala kwambiri m’mutu, malemuwa anamwalira pa malo omwewo. Padakalipano apolisi m’bomalo alangiza anthu kuti adzitsatira malangizo a pansewu omwe amayikidwa mu zikwangwani m’mbali mwa misewu powopa ngozi za mtunduwu. Malemu Joseph Sandram Daniel anali a m’mudzi mwa Kwitanda T/A Nsamala m’boma la Balaka ndipo amwalira ali ndi zaka 39 zakubadwa.",https://www.radiomaria.mw/khansala-wa-ward-ya-chimwalire-mboma-la-balaka-wafa-pa-ngozi-yapansewu/,"August 5, 2021",Izahaki Mwacha
ADMARC Yati Yakhwimitsa Ndondomeko Zogulira Mbewu Kwa Alimi,"Bungwe logula ndi kugulitsa mbewu mdziko muno la Agricultural Development and Marketing Corporation (ADMARC) latsimikizira alimi kuti lakhazikitsa ndondomeko zoyenera zothandizira kuti ligule chimanga chonse kuchokera kwa alimiwa. Dr. Chiyembekeza komanso a Chiphiko pa msonkhanowo M’modzi mwa akuluakulu mu komiti yoyang’anira ntchito za bungweli, Dr. Allan Chiyembekeza ndi omwe alankhula izi lolemba pa msonkhano wa atolankhani mu mzinda wa Blantyre, omwe unakonzedwa ndi bungweli pofuna kufokozera m’mene ntchito yogula chimanga kwa alimi ikuyendera bungweli litatseguliranso misika yake pa 28 July chaka chino mzigawo zapakati ndi kumpoto kwa dziko lino. Dr. Chiyembekeza ati bungweli lakhazikitsa makomiti opangidwa ndi anthu akumidzi pa msika uliwonse ndi cholinga choti athandizire alimi ang’onoang’ono kugulitsa chimanga chawo ku bungweli ndi kupindula ndi ulimi wao. Iwo ati ndondomeko zoterezi zithandizira kuti alimi enieni okha agulitse chimanga chawo ndi kuthetsa mchitidwe wogula chimangachi kwa ochita malonda omwe ati akhala akubera alimiwa pogula mbewu zawo. “Tikudziwa kuti mavenda anali oyambilira kugula chimanga kwa alimi ndi cholinga choti adzakhale oyambilira kugulitsa kuno ndi cholinga choti azapeze phindu koma ndinene pano kuti ulendo uno sizitheka chifukwa tayika makomiti pa msika wathu uliwonse ndipo chosangalasa ndi choti mu komitizi muli anthu a kudera komweko omwe aziwona anthu omwe akugulitsa chimanga chawo. Ngati ndi venda, tawauziratu kuti ameneyo asaloredwe kugulitsa chimanga chake ku ADMARC popeza tikufunitsitsa mlimi yekhayo yemwe anapindula mu ndondomeko ya zipangizo zaulimi zotsika mtengo kuti apindulenso pa ulimi wake pogulitsa mbewu zake kwa ife,” anatero Dr. Chiyembekeza. Iwo apitirizanso kuti malingaliro ogula chimanga chosachepera matani 1 million alipobe ndipo asonkhanitsa ndalama zochuluka zoti agulire chimanga chonse chomwe alimi ang’onoang’ono ndi akuluakulu omwe ali nacho. “Ifeyo takonzeka kugula chimanga chonse chomwe alimi ali nacho ndipo nditsimikizire a Malawi onse kuti ndalama zogulira chimangachi zilipo popeza ku boma talandira ndalama zokwana 12 billion Kwacha ndiponso zina tazipeza kuchokera ku mabanki athu mdziko muno zomwe ndi ndalama zochepera 50 billion kwacha ndipo zitakhala kuti izi zachepa ife tipezanso ndalama zowonjezera kuti tithe kugula chimanga chonse chomwe alimi akufuna kuti agulire,” anatero Dr. Chiyembekeza. Nayenso mkulu woyendetsa bungweli a Rhino Chiphiko ati bungweli lakhazikitsa nambala yapadera ya 3045 yomwe anthu mdziko muno azitha kuyimba mwaulere ngati akumana ndi mavuto osiyanasiyana monga mchitidwe wa chinyengo ndi zina ku misikayi. A Chiphiko atinso ku misikayi ndondomeko zothandizira kupewa mliri wa Corona zayikidwanso ndi cholinga choteteza alimiwa ku nthendayi pomwe akugulitsa mbewu zawo.",https://www.radiomaria.mw/admarc-yati-yakhwimitsa-ndondomeko-zogulira-mbewu-kwa-alimi/,"August 3, 2021",Izahaki Mwacha
‘Jakobo’ Anali Mkhristu Wokhulupirika – Bambo Mkolombidzo,"Bambo mfumu a parish ya Saint Louis Montfort (CI) mu archdiocese ya Blantyre, bambo Paul Mkolombidzo ati imfa ya a Eric Mabedi ndi imfa yodandaulitsa kwa akhristu a mu parishi’yi. Bambo Mkolombidzo alankhula izi lero ku CI Parish pa mwambo wa Misa yotsanzikana ndi malemuwa. Ansembe kutsogolera mwambo wotsanzikana ndi malemu Mabedi Iwo ati malemu Mabedi omwenso anali katsiwiri pa nkhani za zisudzo mdziko muno ndipo amadziwika kwambiri ndi dzina loti Jakobo, anali mkhristu weniweni wolimbika pa chikhristu chake. Iwo ati malemu Mabedi sanali mkhristu ndi pakamwa chabe koma kuti anali mkhristu weniweni wolimbika pa chikhristu chake. Bambo Mkolombidzo ati kudzera mu zisudzo, malemu Mabedi amatha kuphunzitsa anthu kuzindikira ndi kudziwa zambiri za mpingo wa katolika. Anamwalira lolemba – Mabedi “Akamachita zisudzo zija amachita kudziwika kuti uyu ndi mkatolika weniweni. Amapereka chithunzithunzi cha mpingo wathu. Amatha kukhala ngati wansembe komanso kukambamo za sacrament la kulapa ndi zina zambiri,” anatero bambo Mkolombidzo. M’malaliko awo bambo Francis Tambala anati aliyense afune kaya asafune, tsiku lina adzafa ndipo anthu akuyenera kukhala moyo wawo mozindikira kuti kunjaku kuli Mulungu yemwe ndi mwini wa zonse. Ena mwa akuluakulu omwe anafika kudzakhala nawo pa mwambowu ndi a Pastoral Secretary a Blantyre Archdiocese, Bambo Alfred Chaima omwe anayimira Archbishop Thomas Luke Msusa a Archdiocese ya Blantyre, nduna yowona za chikhalidwe a Michael Usi omwe anayimira mtsogoleri wa dziko lino Dr. Lazarus Chakwera. Malemu Mabedi amwalira lolemba ku chipatala cha Mwayiwathu mu mzinda wa Blantyre.",https://www.radiomaria.mw/jakobo-anali-mkhristu-wokhulupirika-bambo-mkolombidzo/,"August 3, 2021",Izahaki Mwacha
Papa Wati Kutumikira Mulungu N’kokoma,"Pano pomwe a chinyamata ochokera m’maiko osiyana-siyana akuchita msonkhano wao wa mapemphero ku Medjugorje m’dziko la Bosnia ndi Herzegovina, Papa Francisco watumiza uthenga kwa a chinyamatawa. Iye wauza achinyamatawa kuti kutumikira Mulungu ndi kokoma ndipo waonjezera kuti potumikira Mulungu akuyenera kukhala anthu olimba mtima ndi a chimwemwe. Papa Francisco wati pamene iwo akuchita msonkhano wa mapempherowu akuyenera kuzindikira kuti mapemphero ali ndi mphamvu yotengera anthu pafupi ndi Mulungu. Iye wati ndi kofunikanso kuti achinyamatawa azikonda anzao ndi anthu ena onse ndipo makamaka kuti azikonda anthu osauka. Papa Francisco wawalangiza kuti apewe kukondetsetsa chuma chomwe chili ndi kuthekera kowalekanitsa ndi Mulungu. Iye watsiriza ndi kuyikiza achinyamatawa m’manja mwa Amayi Maria omwe ndi chitsanzo kwa akhristu onse. Msonkhano wa mapempherowu, international prayer omwe unayamba pa 1 August ufika ku mapeto pa 6 August.",https://www.radiomaria.mw/papa-wati-kutumikira-mulungu-nkokoma/,"August 3, 2021",Izahaki Mwacha
Njovu Zisanu Zikusowetsa Mtendere Anthu M’boma la Ntcheu,"Anthu a mdera la mfumu yaikulu Ganya m’boma la Ntcheu ati ali ndi mantha aakulu potsatira njovu zomwe zafika mderali. Malinga ndi anthuwa, kufika kwa njovuzi kwapereka mantha kwa anthuwa kaamba koti akulephera kuyenda kuwopa zilombozi. Njovu zomwe zafika ku deralo Nyamazi zomwe zilipo zisanu zikuyendayenda m’mudzi mwa Kansapato mderali zomwe zachititsa kuti adindo osiyanasiyana ozungulira derali apemphe anthu kuti asayende kuwopa kuti angavulazidwe ndi nyamazo. Poyankhulapo khansala Morris Maziya yemwe ndi woyimira ward ya Mphepozinayi komwe kuli njovu-zi, wati adindo akuyenera kuthandizapo mwansanga pofuna kuteteza miyoyo komanso katundu wa anthu a mderalo. Iwo apempha nthambi yowona za nyama zakutchire kuti itumize alenje msanga kuti adzathandize pa vutoli. Mawu ake mkulu wa nthambi yowona za nyama zakutchire mdziko muno, a Brighton Kumchedwa ati ofesi yawo yatumiza kale alenje kuti akathamangitse nyamazo ku deralo. Iwo ati akukhulupira kuti njovu-zi zathawa ku malo osungirako nyama a Thuma m’boma la Dedza.",https://www.radiomaria.mw/njovu-zisanu-zikusowetsa-mtendere-anthu-mboma-la-ntcheu/,"August 3, 2021",Izahaki Mwacha
"Asilikali, Apolisi Akhwimitsa Chitetezo ku Makanjira","Nthambi ya polisi komanso asilikali mdziko muno yayamba ntchito yokhwimitsa chitetezo ku malire a dziko lino ndi dziko la Mozambique ku Makanjira m’boma la Mangochi. Ntchitoyi ikutsogoleredwa ndi Superintendent Macdonald Kachaje yemwe ndi mkulu wa polisi ya Makanjira komanso Captain Norman Ngoleka yemwe ndi mkulu wa camp ya asilikali ya ku Makanjira. Polankhula lolemba pachiyambi pa ntchitoyi, nthambi ziwirizi zati zachita izi pofuna kuthana ndi mchitidwe wa uchigawenga komanso umbava omwe umachitika m’malire a maikowa. Pamenepa iwo apempha anthu okhala mderali komanso ochita business kuti agwirane manja ndi achitetezowa pofuna kuthana ndi milandu yomwe imachitika ku malire a dzikoli. Iwo apemphanso anthuwa kuti apewe mchitidwe wosunga komanso kubisa zigawenga ndipo adzikanena ku polisi akawona zochitika zilizonse zodabwitsa pomwenso atsindika kuti aliyense wopezeka akuphwanya malamulo a dziko lino, adzalandira chilango. Polankhulapo Group Village Headman Mkukula inayamikira nthambi ziwiri za chitetezozi kaamba ka ntchitoyi zomwe ati zichepetsa nkhawa za anthu a mderalo kutsatira mpungwepungwe omwe unalipo pakati pa anthu okhala mdziko muno ku derali ndi okhala mdziko la Mozambique chichitikireni ntchito yodulirana malire, ponena kuti pakhala pali kuwomberana, milandu yokhudza malo komanso zilango zina monga kumenyedwa kaamba ka nkhaniyi.",https://www.radiomaria.mw/asilikali-apolisi-akhwimitsa-chitetezo-ku-makanjira/,"August 3, 2021",Izahaki Mwacha
Eric “Jakobo” Mabedi Wamwalira,"M’modzi mwa akatswiri pa nkhani za zisudzo mdziko muno Eric Mabedi yemwe amatchuka ndi dzina loti Jakobo wamwalira. Wamwalira-Mabedi Mabedi wamwalira lero m’mawa ku chipatala cha Mwaiwathu mu mzinda wa Blantyre, atadwala nthenda ya COVID-19. Polankhula pambuyo pa imfayi, nduna yowoana za chikhalidwe a Micheal Usi ati ndi okhudzidwa kwambiri kaamba ka imfayi yomwe ati yawadzidzimutsa. Dr. Usi: Mabedi anali mzanga “Kupatula unduna, Mabedi anali mzanga amene ndimachita naye zisudzo. Tataya munthu wa luso yemwe anali wodziwa kuphunzitsa anthu pa zinthu zosiyanasiyana kudzera mu luso lake,” anatero a Usi. Iwo ati adzamusowa Mabedi kaamba ka ukdaulo wake posayiwala uthenga umene akufuna kupereka pamene akuchita masewero ake ponena kuti amadziwa bwino kusiyanitsa pa kusangalatsa ndi kuphunzitsa anthu.",https://www.radiomaria.mw/eric-jakobo-mabedi-wamwalira/,"August 2, 2021",Izahaki Mwacha
Akhristu Ayambepo Kusonkha Ndalama za Chibalalitso – Ambuye Musikuwa,"Wapampando woyang’anira za utumiki ku bungwe la maepiskopi a mpingo wa katolika mdziko muno la Episcopal Conference of Malawi Ambuye Peter Musikuwa walangiza akhristu mdziko muno kuti ayambiretu kusonkha ndalama zothandizira chibalalitso ch mpingo ndi cholinga choti mpingo wa ku Malawi udzatolere zochuluka pa tsiku la chibalalitso cha chaka chino. Ambuye Musikuwa alankhula izi ndi Radio Maria Malawi pomwe madayosezi osiyanasiyana mdziko muno ayambapo kukonzekera chibalalitso cha mpingo cha chaka chino. Ambuye Musikuwa: Mkhristu aliyense atenge mbali Ambuye Musikuwa omwenso ndi episkopi wa dayosizi ya Chikwawa ati ndi kofunika akhristuwa ayambepo kusonkha kangachepe kudzera m’mabanja awo komanso m’miphakati yawo ndi cholinga choti zotolera pa lamulungu la chibalalitso m’mwezi wa October chaka chino zidzakhale zochuluka. “Chibalalitso cha mpingo ndi ntchito imene mkhristu aliyense ayenera kugwira ndi cholinga choti mpingo ubalalike pa dziko lonse lapansi choncho ndi kofunika kuti mkhristu aliyense pa banja ngakhale ku miphakati yawo ayambepo kusonkha chuma chothandizira chibalalitso cha chaka chino kuti tidzapeze zopereka zambiri zoposera za mbuyomu,” anatero Ambuye Musikuwa. Iwo ati malinga ndi nthenda ya COVID-19 yomwe yavuta kwambiri mdziko muno yomwe ikulepheretsa kusonkhana kwa akhristu ochuluka, ndi kofunika kuti akhristuwa ayambepo kupereka zopereka zawo ndi cholinga choti ntchito yofalitsa uthenga wabwino kudzera mu zopereka za patsikuli isajejemetsedwe. “Ndi mliri wa Corona womwe uli pakati pathu mkofunikadi tiyambiretu patali makamaka mmiyezi ya July mpaka October yomwenso timasinkhasinkha za Chibalalitso cha mpingo ndiye tiyambepo kuti ntchito yofalitsa uthenga wabwino isayime kamba ka mthendayi,” anapitiriza motero Ambuyewa Musikuwa. Zochitikachitika za chibalalitso cha mpingo cha chaka chino zikutsogoleredwa ndi parish ya Katamba mu dayosezi ya Zomba.",https://www.radiomaria.mw/akhristu-ayambepo-kusonkha-ndalama-za-chibalalitso-ambuye-musikuwa/,"August 2, 2021",Izahaki Mwacha
Parishi Ya Mitengo Ikumbukira Ntchito Za Malemu Bambo Sijm,"Akhristu a m’parish ya Mitengo mu arkidayosezi ya Blantyre awalangiza kuti asamalire ntchito zonse za chitukuko zomwe malemu bambo Jacob Sijm omwe adali wachipani cha mofolo adakhazikitsa. Malemu bambo Sijm Bambo Jonnie Chimwaza omwe ndi bambo mfumu a parishiyi alankhula izi ndi Radio Maria Malawi loweruka pambuyo pa mwambo wa nsembe ya Ukaristia yokondwelera moyo wa malemu bambo Sijm omwe adamwalira pa 25 October mchaka cha 2020 mdziko la Netherlands. Wamsembeyu ndiye amene adali bambo mfumu woyambilira wa parishiyi itangokhazikitsidwa pomwe idachoka ngati nthambi ya parish ya Addolorata. Bambo Chimwaza ati wamsembeyu anachita zazikulu m’parishiyi pa zauzimu komanso pa zachitukuko chathupi zomwe anati ndi kofunika kuzisamalira. “Tinachita msembe ya Ukaristia ndi cholinga choti tikondwelere moyo wa wansembeyu kaamba koti kuno kwa Mitengo anakhalako zaka zochuluka ndipo wathandizira anthu ochuluka pa moyo wawo wauzimu komanso wa thupi, kumbali ya uzimu; chikhristu mdera lino chafalikira ponseponse ndipo ku zathupi anamanga sukulu, matchalitchi ndi zina zotero zomwe ndi zofunika kuti akhristuwa azizisamalira kuti zipitilizebe kuwatumikira pa moyo wao wa tsiku ndi tsiku,” anatero bambo Chimwaza. Chimwaza: Pano chikhristu chafalikira Mmawu ake mmodzi mwa ansembe m’chipani cha Mofolo Woyera, bambo Blaise Jailosi anayamikira bambo Chimwaza ndi akhristu awo kaamba kokumbukira wansembeyu zomwe anati ndi zonyaditsa kwambiri. “Ndinene pano zomwe achita akhristuwa kuno ndi zotamandika kwambiri kaamba koti akukumbukira zomwe bambo Sijm anachita kuno. Ndikuyembekezeranso kuti zoterezi apitirizabe kuchitira ena omwe anachita zazikulu kuti parishiyi ifike pomwe ilipa awa ndi monga bambo Louis ndiponso akhristu ena omwe anachita zinthu zotamandika,” anatero bambo Jailosi. Pamwambowu panalinso ansembe ena monga bambo Paul Mkolombidzo ndiponso bambo Ignatius Gazani. Bambo Jacob Gerardus Sijm adabadwa pa 13 December 1928 ku Wevershoof mdziko la Netherlands. Adadzozedwa unsembe ndi Monsignor W. Mutsaets yemwe anali Episkopi waku Den-Bosch pa 16 March 1958. Bambo Sijm anabwera ku Malawi mchaka cha 1959 ndipo mchaka cha 1957, arkiepiskopi wa nthawiyo Ambuye John Baptist Theunissen mogwirizana ndi mthandizi wawo episkopi James Chiona adasankha wansembeyu kukhala bambo mfumu woyambilira wa parishiyi. Bambo Sijm adamwalira pa 25 October, 2020 ku Maastricht mdziko la Netherlands apa mkuti ali ndi zaka 91 zakubadwa ndiponso 68 zautumiki. Ena mwa Malo omwe bambowa anatumikira kuno ku Malawi ndi monga; Neno, Blantyre, Thyolo, Thunga ndiponso Namtipwiri.",https://www.radiomaria.mw/parishi-ya-mitengo-ikumbukira-ntchito-za-malemu-bambo-sijm/,"August 2, 2021",Izahaki Mwacha
Papa Wati Kukhala Pa Ubale Wabwino Ndi Mulungu Nkofunika Kwambiri,"Polankhula lamulungu kwa akhristu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti, Papa Francisco wati chinthu chofunika pa moyo wa mkhristu ndiye kukhala pa ubale weniweni ndi Mulungu ndipo kuyetsetsa kupewa kumangoika maso pa zinthu zomwe Mulungu angathe kupereka. Iye walankhula izi malinga ndi Mau a Mulungu omwe awerengedwa pa tsiku lamulungu la 18 mu nyengo ya pa chaka makamaka Uthenga Wabwino womwe ukuwonetsa poyera kuti anthu ambiri omwe anali kutsatira Ambuye Yesu anali kuchita choncho pongoyang’anira zinthu zomwe anali kulandira monga chakudya. Pamenepa Papa Francisco wachenjeza akhristu alerofe kuti tikuyenera kusamalitsa ndi kupewa kumangomufuna Mulungu chifukwa tikufuna kulandira zinthu zina zake kuchokera kwa iye monga ankachitira anthu aja omwe amatsatira Ambuye Yesu pongofuna chakudya. Iye wati ndi kofunika kumadzifunsa kuti ndi chifukwa chiyani tikufuna Mulungu m’moyo wathu. Iye wadzudzulanso khalidwe lonyansa la anthu ena omwe amangowafuna anzao pomwe ali m’mavuto ndipo pamene apeza chomwe amafunacho amakhala kuti anzawowo athana nao. Papa Francisco wati ndi kofunika kuti anthufe tizikhala pa ma ubale abwino ndi anzathu nthawi zonse; pa zabwino angakhale pa mavuto. Iye wamaliza ndi kunena kuti Amayi Maria omwe anakhala pa ubale wabwino ndi wonyaditsa ndi Mulungu akhale chitsanzo kwa akhristu onse.",https://www.radiomaria.mw/papa-wati-kukhala-pa-ubale-wabwino-ndi-mulungu-nkofunika-kwambiri/,"August 2, 2021",Izahaki Mwacha
Chakwera Watsutsa Zosankha Mwana Wake Kukhala Kazembe,"Mtsogoleri wa dziko lino Dr. Lazarus Chakwera watsutsa zoti wasankha mwana wake kuti akhale Kazembe wa dziko lino ku Brussels mdziko la Belgium. President Chakwera watsutsa izi lamulungu pa msonkhano wa atolankhani ku nyumba ya boma ku Lilongwe pofika m’dziko muno kuchokera m’dziko la United Kingdom. Chakwera: Mudzifufuza kaye Iye wati ndi kofunika kuti anthu azifufuza bwino pa nkhani zochitika m’dziko muno asanayambe kuzitumiza kwa anthu ena. Poyankhulapo pa nkhani yoti anthu akudandaula kuti zinthu zikuchedwa kuyenda m’dziko muno malinga ndi momwe anthu amayembekezera, President Chakwera wati ndi khumbo la munthu aliyense kuti zinthu zidziyenda mwachangu koma kuti anthu akuyenera kudekha komanso kukhala a chikhulupiriro kuti zinthu ziyendadi. Pa mwambowu iye walankhulapo pa za kufunika kuti dziko lino likonzekere bwino kulandira alendo ku osiyana-siyana ku msonkhano wa Sadc womwe uchitikire m’dziko muno mwezi uno. President Chakwera sadaiwale kulankhulaponso pa za ngozi yaikulu yomwe yachitika m’boma la Ntcheu yomwe yaphetsa anthu 21 ndipo potsatira ngoziyi iye walengeza kuti dziko lino likhala pa chisoni kwa masiku awiri.",https://www.radiomaria.mw/chakwera-watsutsa-zosankha-mwana-wake-kukhala-kazembe/,"August 2, 2021",Izahaki Mwacha
Matupi A Anthu 21 Omwe Afa pa Ngozi Alowa M’manda,"Matupi a anthu makumi awiri ndi m’modzi (21) omwe afa pa ngozi yomwe yachitika lamulungu m’boma la Ntcheu, ayikidwa m’manda kumudzi kwawo m’boma la Chikwawa. Matupi kunyamulidwa ulendo wa ku Chikwawa Ena mwa matupiwa ayikidwa m’manda usiku wathu ndipo ena ayikidwa m’manda m’mawa wa lero komwe akuluakulu a khonsolo ya boma la Chikwawa kuphatikizapo Paramount Chief Lundu ndi mfumu ena anafikanso. Malinga ndi wofalitsa nkhani za apolisi m’bomalo Inspector Hastings Chigalu wati ngoziyi inachitika mu nsewu waukulu wa M1 pakati  pa Mlanda ndi Lizulu pa malo omwetsera mafuta galimoto otchedwa Bomba. Ngoziyi inachitika m’bandakucha wa lamulungu pomwe galimoto ya mtundu wa Toyota coaster yomwe imachokera mtunda wa Dedza kupita ku Ntcheu ili ndi anthu 28 inawombana ndi galimoto ya mtundu wa freightliner truck yomwe nambala yake ndi LA 5591/LA 5548 yomwe imayendetsedwa ndi a Alfred Kennedy a zaka 51 omwe kwawo ndi m’udzi mwa Mbozi mfumu yaikulu Kasumbu m’boma la Dedza. Pamalo pomwe pachitika ngoziyo Potsatira ngoziyi anthu 21 omwe ndi amayi 18 kuphatikizapo ana atatu, a chipatala anatsimikiza kuti amwalira potsatira kuvulala kwambiri m’mutu. Malinga ndi apolisiwa amayi 27 omwe anakwera mu galimoto ya coaster yi onsewa anali ochokera m’boma la Chikwawa ndipo anapita m’mudzi mwa Chindoole m’dera la Mlanda m’boma la Ntcheu ndipo uwu unali ulendo wawo wobwelera kumudzi kwao ku Chikwawa atacheza ndi anzawo ku derali. Boma kudzera ku nthambi yowona za ngozi zogwa mwadzidzidzi ya DODMA ndi yomwe inagula mabokosi omwe ayika matupi a omwalirawa kuphatikizapo kupereka chipepeso cha ndalama ku mabanja omwe ataya abale awo ndi omwe avulala. Anthu amene anavulala pa ngoziyi awatengera ku chipatala cha boma la Chikwawa komwe agonekedwa kuchokera ku chipatala cha boma la Dedza komwe anagonekedwa ngoziyi itangochitika. Boma la Ntcheu ndi limodzi mwa maboma omwe kumachitika ngozi pafupi pafupi. Mwachitsanzo chaka chino chokha kuyambira mwezi wa January kufika June ngozi zokwana 90 ndi zomwe zachitika zomwe zaphetsa anthu okwana 47. Mtsogoleri wa dziko lino Dr. Lazarus Chakwera walamula kuti dziko la Malawi likhudze malirowa kwa masiku awiri.",https://www.radiomaria.mw/matupi-a-anthu-21-omwe-afa-pa-ngozi-alowa-mmanda/,"August 2, 2021",Izahaki Mwacha
Mwini Munda Adula Manja Wakuba M’boma la Ntcheu,"Bambo wina m’boma la Ntcheu ali mu ululu pa chipatala cha boma la Ntcheu atamudula manja onse awiri kaamba komuganizira kuti wakhala akuba nzimbe m’munda wa mkulu wina m’bomalo. Malinga ndi wofalitsa nkhani za apolisi m’bomalo Inspector Hastings Chigalu, izi zachitika m’mudzi mwa Gumbu mdera la mfumu yaikulu Kwataine m’bomalo. Bambo omuganizirayu kuti wadula manja mzakeyu yemwe akungodziwika ndi dzina loti Molesi anakayikira mkuluyu kuti ndi yemwe akumubera nzimbe zake kumunda zomwe zinachititsa kuti apite kunyumba kwake ndi kukapeza nzimbe zofanana ndi zomwe zili m’mundawo. Pamenepa mwini munda uja anafunsa mkuluyu za komwe wakatenga nzimbeyo ndipo atalephera kufotokoza bwino, mwini mundayu yemwe akuti ndi msilikali wopuma anadula manja a wakubayu iye ndi kuthawa. Pakadali pano apolisi akusakasaka bamboyu yemwe wathawa atachita izi. Wovulazidwawa, a Wilson Zamayere omwe ndi a zaka makumi asanu amachokera m’mudzi mwa Kandota m’dera la mfumu yaikulu Kwataine m’boma lomwelo la Ntcheu.",https://www.radiomaria.mw/mwini-munda-adula-manja-wakuba-mboma-la-ntcheu/,"July 31, 2021",Izahaki Mwacha
Wapolisi Anjatidwa Kaamba Kogwira Pakhosi Mwana Wachialbino,"Apolisi m’boma la Phalombe amanga wapolisi mnzawo kaamba komuganizira kuti anagwira pakhosi mwana wa khungu la chi albino. Malingana ndi wofalitsa nkhani za apolisi ku Phalombe Jimmy Katunga, patsikuli wapolisiyo amachokera ku mowa ataledzera ndipo anachita izi pomwe mwanayo anali kusewera ndi anzake. Katunga wati padakali pano kafukufuku akuwonetsa kuti wapolisiyo analibe maganizo achiwembu aliwonse ofuna kumuchita mwanayo. “Tinakayendera pamalopo ndipo palibe chilichonse chomwe chikuwonetsa kuti amafuna kumuchita chipongwe mwanayo. Unali mow abasi,” anatero Katunga.",https://www.radiomaria.mw/wapolisi-anjatidwa-kaamba-kogwira-pakhosi-mwana-wachialbino/,"July 31, 2021",Izahaki Mwacha
Bungwe la Focus for Development Liyamba Kupereka Maphunziro A Luso Kwa Achinyamata,"Achinyamata omwe akusowa mwayi wa ntchito ku Chikwawa, tsopano ayamba kupindula ndi maphunziro a ntchito za manja ndi luso pansi pa bungwe la Focus for Development. Pofuna kukwaniritsa izi, bungweli lakonza maulendo a ndawala a masiku atatu kuti apeze ndalama zokwana 10 miliyoni kwacha zolipilira maphunziro a achinyamatawa. A Ngosi kulankhula pa mkumanowo Polankhula pa mkumano wa atolankhani ku Chikwawa, mkulu wa bungwe la Focus for Development, a Anganire Ngosi ati maphunzirowa adzathandiza achinyamatawa kupeza luso pa malonda ndi kudzidalira pa chuma. Gawo loyamba la ulendo wa ndawalawu lachitika loweruka pa 31 July, 2021, kuchokera ku Nchalo mpaka ku Dyeratu, ndipo achinyamata oposa 100 ndi amene anayenda nawo ulendowu. Malinga ndi mkulu wa bungwe la Focus for Development, a Anganire Ngosi, maulendo a ndawalawa awakonza kuti apeze ndalama zokwana 10 miliyoni Kwacha zothandizira kupereka maphunziro a maluso osiyanasiyana kwa achinyamata omwe akusowa ntchito. Pambali potolera ndalamazi, a Ngosi ati maulendo a ndawalawa athandiza kupereka mauthenga a chiyembekezo kwa achinyamata a m’boma la Chikwawa omwe akusowa mwayi wa ntchito. “Dongosololi talikonza ndi cholinga choti tipeze limodzilimodzi lothandizira achinyamata m’dera lathu lino kupeza maluso osiyanasiyana. Pali maluso ngati oyendetsa galimoto, kukonza lamya ndi makina a kompyuta ndi ena otere,” anatero a Ngosi. Maulendo ena awiri a ndawala adzachitika mwezi wa August, kuchokera ku Dyeratu mpaka ku Chikwawa boma, ndi wina kuchokera ku Chikwawa mpaka ku Blantyre, pa 9 August ndi pa 21 August, 2021 motsatizana. Gawo loyamba la maphunziro a ntchito zalusowa, likuyembekezereka kudzapindulira achinyamata okwana 100, kuchokera ku mafumu akulu a Kasisi, Mulilima ndi Katunga a m’boma la Chikwawa.",https://www.radiomaria.mw/bungwe-la-focus-for-development-liyamba-kupereka-maphunziro-a-luso-kwa-achinyamata/,"July 31, 2021",Izahaki Mwacha
Papa Wati ndi Wokhudzidwa ndi Imfa ya Cardinal Vanhoye wa M’dziko la France,"Potsatira imfa ya Cardinal Albert Vanhoye wa m’dziko la France, Papa Francisco watumiza uthenga wopepesa kwa onse omwe akhudzidwa ndi imfayi mu njira zosiyana-siyana. Iye wati ndi wa chisoni chachikulu ndipo wati ali pafupi ndi anthu onse omwe akhudzidwa ndi imfayi. Malemu Cardinal Vanhoye “Potsatira imfayi ndati ndipepese onse omwe amakhala ndi Cardinal’yu, abale komanso abwenzi awo onse,” watero Papa Francisco. Cardinal Vanhoye yemwe anali wansembe wa chipani cha ma Jesuit, wamwalira lachinayi pa 29 July, 2021 ali ndi zaka 98 za kubadwa ndipo anali Cardinal wachikulire kwambiri pa dziko lonse la pansi kumbali ya zaka. Ndi imfayi zikutanthauza kuti mpingo wa katolika pa dziko lonse watsala tsopano ndi ma Cardinal 220. Mwa ma Cardinal amenewa 123 ndi osaposa zaka 80. Mzimu wa Cardinal Albert Vanhoye uuse mu mtendere wosatha!",https://www.radiomaria.mw/papa-wati-ndi-wokhudzidwa-ndi-imfa-ya-cardinal-vanhoye-wa-mdziko-la-france/,"July 31, 2021",Izahaki Mwacha
QMAM Ilimbikitsa Anthu Kulandira Katemera wa COVID-19,"Bungwe la chipembedzo cha chisilamu la Qadria Muslim Association of Malawi (QMAM) lalangiza atsogoleri a zipembedzo zosiyanasiyana mdziko muno kuti alimbikitse anthu awo kulandira katemera wa Covid-19 yemwe akuperekedwa mdziko muno Mneneri wa bungweli Sheikh Jafaa Kawinga alankhula izi lachinayi mu mzinda wa Blantyre pa mwambo wokhazikitsa buku lomwe lakonzedwa ndi mgwirizano wa zipembedzo zosiyanasiyana lomwe cholinga chake ndi kupereka njira zomwe zingasatidwe kwa odwala nthendayi zomwenso zawunikiridwa ndi mawu opezeka mu baibulo ndiponso mu Qur’an. Kawinga: Tayikamo ma vesi a mu Qur’an komanso m’baibulo Sheikh Kawinga ati zipembedzo zosiyanasiyana ziii ndi udindo waukulu wolangiza otsatira awo za ubwino wolandira katemerayu ndi cholinga choti anthu onse mdziko muno akhale ndi moyo wabwino kuti athenso kutumikira Mulungu mwamphamvu. “Kunoko timakhazikitsa bukhu lija lomwe cholinga chake ndikuwunikira zina zotsatira zomwe munthu amene wapezeka ndi kachilombo ka Corona komanso yemwe anapezeka nako koma anachira zomwe amadutsamo ndipo lapangidwa ndi ifeyo azipembedzo kuti anthu amve kuti tikuti chani pankhani ya Covid-19.  M’menemu tayikamo ma vesi a mu Qur’an komanso m’baibulo kufuna kuwakumbutsa asilamu komanso akhristu kuti ayenera kulandira katemerayu,” anatero Sheikh Kawinga. Pamenepa iwo achenjeza okhulupilira aliyense kuti azindikire kuti ali ndi udindo wolandira katemerayu kuti atetezedwe ku nthendayi kaamba koti kusatero kukupereka chiwopsezo kwa anthu ena. “Tawunikiranso kuti nthawi zambiri anthu amati tikukhulupilira mwa Mulungu ndiye sitilandira katemerayu chifukwa Mulungu atiteteza ndiye takamba kunena kuti izi ndi zosemphana ndi chipembedzo komanso chiphunzitso cha Mulungu  monga ngati ku chisilamu Mulungu amatiuza kuti tisawononge miyoyo yathu komanso ya anzathu, ngati pali chiwopsezo tikuyenera titeteze ndiye ngati wina sakulandira katemerayu ndiye kuti iyeyo apereka chiopsezo kwa ena omwe akufuna kulandira katemerayu,” anapitiriza motero Sheikh Kawinga. Iwo ati ngati anthu ochuluka alandira katemerayu zidzathandizira kuti ntchito za chuma ndi zotukula dziko lino ziyambirenso kupita patsogolo kaamba koti zambiri mwa izo zayima kaamba ka mliriwu zomwe zapangitsanso kuchuluka kwa ulova pakati pa anthu. Sheikh Kawinga alangiza boma kugwiritsa ntchito atsogoleri a zipembedzo zosiyanasiyana pomwe akupereka mauthenga a katemerayu kamba koti ati anthu amamvera atsogoleri azipembedzowa kusiyana ndi ena onse. Iwo aperekapo chitsanzo choti amatha kuona anthu akugula dothi lenileni lochuluka kuchokera kwa azipembedzowa pongokhala ndi chikhulupiliro chabe choti akaligwiritsa ntchito achira zomwe anati ndi umboni wokwanira woti azipembedzowa angathe kukopa anthu ochuluka olandira katemerayu.",https://www.radiomaria.mw/qmam-ilimbikitsa-anthu-kulandira-katemera-wa-covid-19/,"July 31, 2021",Izahaki Mwacha
MRA Yalangiza Atolankhani Adziwe Ndondomeko Zatsopano Zotolera Msonkho,"Bungwe lotolera msonkho mdziko muno la Malawi Revenue Authority (MRA) lawuza atolankhani kuti akuyenera kudziwa za ndondomeko zatsopano zomwe bungwe lotolera msonkho linayika mdziko muno. Mkulu owona za ubale wa bungweli ndi anthu, a Steven Kapoloma anena izi lero pa maphunziro a tsiku limodzi omwe bungweli linakonzera atolankhani mchigawo chapakati cha dziko lino. Kapoloma: Anthu akufalitsa mauthenga a bodza pa nkhani za msonkho Iwo ati imeneyi ndi njira imodzi yofuna kupewa kupereka uthenga omwe si olondola omwenso amapereka mantha ku mtundu wa Malawi. A Kapoloma ati ngati atolankhani angakhale ndi uthenga wokwanira wa momwe ndondomeko zatsopanozi zidzigwilira ntchito, zidzathandiza kuti mchitidwe wofalitsa nkhani zabodza omwe ukumafala m’masamba a mchezo okhudza ndondomekozi utheretu. Ndipo poyankhulapo pambuyo pa maphunzirowa mlembi wamkulu wa bungwe la atolankhani mchigawo chapakati lotchedwa Bwaila Media Club a Andrew Masa anayamikira bungwe la MRA kaamba ka maphunzirowa ponena kuti athandiza atolankhaniwa kudziwa za momwe ndondomeko zatsopano zotolera msonkho zidzigwilira ntchito. Pamenepa a Masa anapempha atolankhaniwa kuti apewe mchitidwe wofalitsa nkhani zomwe iwo sanachite kafukufuku wokwanira. Bungwe lotolera msonkho mdziko muno linakhazikitsa ndondomeko zatsopano zotolera misonkho kuphatikizapo kutolera misonkho pa katundu yemwe wagulidwa m’maiko akunja akafika mzipata zolowera mdziko muno.",https://www.radiomaria.mw/mra-yalangiza-atolankhani-adziwe-ndondomeko-zatsopano-zotolera-msonkho/,"July 28, 2021",Izahaki Mwacha
Mwana wa Sitandade 2 Wadzipha Podzimangilira M’boma la Ntcheu,"Mnyamata wina wa zaka 14 zakubadwa wadzipha podzimangilira m’mudzi mwa Senzani mdera la Sub T/A Tsikulamowa m’boma la Ntcheu. Malinga ndi wofalitsa nkhani za apolisi m’bomalo Inspector Hastings Chigalu, izi zachitika lachiwiri pa 27 July 2021 pomwe mayi wa malemuyu anawuza mwanayu kuti apite ku sukulu zomwe sizinasangalatse mnyamatayu. Thupi la mnyamatayu linapezeka ku malo ena omwe ndi kutali ndi sukulu yomwe iye amaphunzira. Thupili atalitengera pa chipatala cha Manjawira, a chipatala anatsimikiza kuti malemuwa amwalira kaamba kobanika. Chimwemwe Khwinda yemwe amaphunzira mu kalasi yachiwiri pa sukulu ya pulayimale ina ku deralo anali wa mudzi mwa Lunguzi mdera lomwelo la Sub T/A Tsikulamowa m’boma la Ntcheu. Pakadali pano, imfa zodza kaamba kodzipha m’bomali zakwera kufika pa zisanu ndi zinayi (9) m’miyezi isanu ndi umodzi yapitayi poyerekeza ndi imfa ziwiri (2) zomwe zinachitika chaka chatha mu nthawi ngati yomweyi.",https://www.radiomaria.mw/mwana-wa-sitandade-2-wadzipha-podzimangilira-mboma-la-ntcheu/,"July 28, 2021",Izahaki Mwacha
Mlangizi wa Kwaya ku Ntcheu Apereka Ziweto Zothandizira Kwaya,"Pofuna kupititsa patsogolo magulu a mu mpingo, mlangizi wa kwaya ya St. Cecilia yomwe ndi kwaya ya Amayi pa Ntcheu parishi mu dayosizi ya Dedza, a Elias Liphevere Kholomana apereka nkhumba zokwana zisanu (5) ku kwayayi ndi cholinga choti zithandizire kutukula ntchito za chuma m’bungweli. Polankhula popereka thandizoli iwo ati makwaya ambiri amalephera kutulutsa nyimbo zomvera kaamba kosowa ndalama, zomwe zimabwezeretsa m’mbuyo luso la mayimbidwe awo. A Kholomana anati kudzera mu ziwetozi kwayayi ikhala yodzidalira pa chuma zomwe zithandizire kukwaniritsa khumbo lawo lotulutsa chimbale. Poyankhulapo wapampando wa kwayayi mayi Hanna Rose Mtaukira anati  ndi okondwa kaamba ka thandizoli lomwe akuti labwera mu nthawi yake. Iwo anati ziwetozi zithandizira kuti luso lawo lipite patsogolo ndiponso kukwaniritsa masomphenya awo otulutsa chimbale cha nyimbo zomvera ndi zowonera. Ndipo a Lyton Lawrent Thumba omwe ndi wapampando wa tchalitchi la Ntcheu anagwirizana ndi anthuwa ponena kuti thandizoli lithandiza kukweza ntchito za kwayayi. Kwaya ya St. Cecilia ndi imodzi mwa makwaya anayi omwe akupezeka pa tchalitchi la Ntcheu ndipo ili ndi mamembala okwana makumi anayi (40).",https://www.radiomaria.mw/mlangizi-wa-kwaya-ku-ntcheu-apereka-ziweto-zothandizira-kwaya/,"July 28, 2021",Izahaki Mwacha
Phungu waku Dedza Wamwalira ndi COVID-19,"Phungu wa kunyumba ya malamulo mdera la pakati chakumvuma m’boma la Dedza, Macsten Mkomba wamwalira. Wamwalira-Mkomba Mneneri wa chipani cha Malawi Congress (MCP), a Maurice Munthali atsimikiza za nkhaniyi ndipo ati phunguyu wamwalira m’mawa wa lero ku chipatala cha Kamuzu Central mu mzinda wa Lilongwe atadwala nthenda ya Covid-19. Iwo ati chipani cha MCP chidzawakumbukira a Mkomba kaamba ka khalidwe lawo labwino lomwe linachititsanso anthu a mderali kuti awasankhe kukhala pa udindowu. “Tikusimikiza kuti talandira uthenga kum’mawa komwe kuno kuti a Mc Sten Mkomba amwalira atadwala nthenda ya Covid-19,” anatero a Munthali. Iwo ati chipani cha Malawi Congress chidzadandaula mpaka kale popeza kuti chataya munthu yemwe amathandiza chipanichi mu njira zosiyanasiyana.",https://www.radiomaria.mw/phungu-waku-dedza-wamwalira-ndi-covid-19/,"July 27, 2021",Izahaki Mwacha
"Papa Wapempha Atolankhani Athandize Pobweretsa Mtendere, Umodzi","Mtsogoleri wa mpingo wa katolika pa dziko lonse Papa Francisco wapempha atolankhani a mpingo wa katolika m’dziko la Brazil kuti athandize pa ntchito yoyanjanitsa anthu m’dzikolo. Malinga ndi malipoti a Vatican Radio, Papa walankhula izi mu uthenga wake omwe watumizira atolankhaniwa omwe akuchita msonkhano wawo waukulu. Iye wati ngati anthu okhulupirira, atolankhaniwa akuyenera kuthandiza kubweretsa chiyembekezo ndi umodzi pakati pa anthu m’dzikolo omwe ndi ogawikana. Iye wati ntchito yolimbikitsa umodzi ndi chiyanjano ikufunikira kwambiri pa nthawi ino pomwe m’dzikolo muli mpungwepungwe pa nkani za ndale kuphatikizapo mavuto osiyana-siyana monga nthenda ya Covid-19. Papa’yu walimbikitsa atolankhaniwa kuti nthawi zonse aziwonetsetsa kuti pogwira ntchito yawo akuyima pa chilungamo ndi kumafalitsa nkhani zowona zokhazokha popewa mabodza omwe achuluka masiku ano pa intaneti. Msonkhanowu omwe ndi wa nambala 12 wachitika kudzera pa makina a intaneti ndipo atolankhani a chi Katolika pafupifupi 6000 achita nawo msonkhanowu. Bungwe la maepiskopi a mpingo wa katolika m’dziko la Brazil, bungwe la Catholic Radio Network m’dzikolo komanso bungwe la atolankhani a mpingo wa katolika pa dziko lonse lotchedwa Signis ndi omwe athandiza kukonza msonkhanowu.",https://www.radiomaria.mw/papa-wapempha-atolankhani-athandize-pobweretsa-mtendere-umodzi/,"July 27, 2021",Izahaki Mwacha
Papa Wati Munthu Aliyense Akuyenera Kukhala Ndi Chakudya Chokwanira,"Mtsogoleri wa mpingo wa Katolika pa dziko lonse Papa Francisco watsindika za kufunika kowonetsetsa kuti munthu aliyense ali ndi chakudya chokwanira. Malinga ndi malipoti a Vatican Radio, Papa walankhula izi mu uthenga wake wopita kwa mlembi wamkulu wa bungwe la United Nations, António Guterres. Papa watumiza uthengawu pano pomwe msonkhano wa bungwe la United Nations wokambirana za chakudya uli mkati ku Rome m’dziko la Italy. Iye wati nkhondo ina yaikulu pa dziko la pansi ndi yolimbana ndi njala pofuna kuwonetsetsa kuti anthu ali ndi chakudya chokwanira. Papa wati mliri wa Coronavirus wayika pa mbalambanda kusiyana komwe kulipo pakati pa anthu olemera ndi osauka komanso momwe umphawi wa anthu ambiri ukulimbikitsira kusakazika kwa chilengedwe. Iye wadandaula kuti ngakhale kuti tsopano pali njira za makono zothandiza kupeza chakudya chochuluka pali njira zina zomwe zikuwononganso chilengedwe ndipo wati ndi zosamveka kuti pomwe dziko la pansi liri ndi chakudya chosaneneka pa nthawi yomweyo anthu a nkhaninkhani ali pa njala yosaneneka. Pamenepa iye Papa wati pa kufunika kukhazikitsa njira zothandiza anthu kupeza chakudya mosavuta pomwe watsindika za kufunika kotukula miyoyo ya amayi ndi achinyamata komanso kuthandiza alimi aang’onoang’ono a ku midzi ngati njira yothanirana ndi njala pa nkhani ya chakudya. Iye wamaliza ndi kunena kuti Mpingo wa Katolika upitirira kupereka upangiri wosiyanasiyana wothandiza kulimbana ndi njala. Msonkhanowu womwe wayamba pa 26 July ufika ku mapeto pa 28 July.",https://www.radiomaria.mw/papa-wati-munthu-aliyense-akuyenera-kukhala-ndi-chakudya-chokwanira/,"July 27, 2021",Izahaki Mwacha
Gawo Lachiwiri Lopereka Katemera wa Covid-19 Layamba Ndi Chikoka,"Lolemba pa 26 July, 2021 unduna wa zaumoyo unayamba gawo lachiwiri lopereka katemera wa nthenda ya COVID-19 ndi chiwerengero chochuluka cha anthu amene amabwera kudzabayitsa katemerayu. Pamene ntchito yogawayi yayambiranso m’boma la Chikwawa, anthu okhala ku madera akutali ndi zipatala m’bomali ayamba kuyitanitsa katemerayu ku madera awo. Malingana ndi mneneri wa zaumoyo m’bomali a Sethie Piriminta, ofesi ya zaumoyo m’bomali yakhala ikulandira mauthenga ochuluka oyitanitsa katemerayu kudzera kwa azaumoyo ogwira ntchito ku maderawa. Pamenepa a Piriminta atsimikizira anthu okhala m’bomali kuti ofesi yawo yayika dongosolo loyenera kuti katemerayu awafikire ku madera komwe ali. “Azaumoyo (HSAs) akhala akutiyimbira lamya kuti anthu akumufuna kwambiri katemerayu ngakhale katemerayu ndi wosakwanira, komabe ndiwatsimikizire kuti katemera siyekhayu abwera katemera wina,” adatero a Piriminta. Ofesi ya zaumuyo ya m’boma la Chikwawa yayamba kupereka katemerayu ku malo atatu omwe ndi chipatala chachikulu cha bomali ndi zipatala zazing’ono za Mfera ndi Mapelera. Padakali pano, bomali lalandira katemera wa Astrazeneca okwana 1, 700 yemwe ndi wochepa kwambiri kuyerekeza ndi katemera okwana 12, 000 yemwe bomali lidalandira m’gawo loyamba lopereka katemerayu. Pambali pa katemera wa Astrazeneca yemwe wafika kale, dziko la Malawi lidzalandira katemera winanso wa Pfizer ndi Johnson & Johnson kumapeto kwa mwezi wa mawa.",https://www.radiomaria.mw/gawo-lachiwiri-lopereka-katemera-wa-covid-19-layamba-ndi-chikoka/,"July 27, 2021",Izahaki Mwacha
Papa Wati Ndi Zotheka Kukhala ndi Dziko la Mtendere,"Kudzera mu bukhu la tsopano lomwe lili mu chilankhulo cha chitaliyana ndipo mutu wake ndi woti “Mtendere pa dziko la pansi. Ubale wabwino ndi wotheka,” Papa Francisco wati ndi zotheka kukhala ndi dziko la pansi lopanda nkhondo. Bukhuli lomwe ndi lopangidwa ndi mawu komanso zolankhulalankhula za Papa Francisco zokhudza mtendere ndi ubale wabwino pakati pa anthu, lakonzedwa ndi cholinga chofuna kukondwerera kalata ya Papa Yohane wa 23 Woyera yodziwika m’chilatini kuti “Pacem in Terris” kapena kuti “Mtendere pa dziko la pansi” yomwe Papa’yu adalemba m’chaka cha 1963. Bukhuli lakonzedwanso ngati mbali imodzi yolimbikitsira ubale wabwino pakati pa mipingo yosiyanasiyana ya chikhristu. Kudzera m’mawu ake omwe Papa Francisco walemba ku mapeto a bukhu’li akuti anthu ambiri amafuna mtendere koma mtendere umenewu uli pa chiopsezo kaamba ka nkhondo ndipo anthu ambiri amakakamizidwa kuthawa m’maiko mwawo kupita m’maiko ena. Iye wati maiko onse ali ndi udindo woyesetsa kuthandiza kubweretsa mtendere pa dziko lonse ponena kuti ngakhale maiko omwe sanakhalepo pa nkhondo, nkhondo zosiyana-siyana zochitika m’maiko ena zimawakhudzabe mwa njira ina kaaamba koti maikowa amalandira anthu othawa m’maiko ena. Papa Francisco watsiriza ndi kunena kuti monga unathera ukapolo, ndi zotheka kukhala ndi dziko la pansi lopanda nkhondo.",https://www.radiomaria.mw/papa-wati-ndi-zotheka-kukhala-ndi-dziko-la-mtendere/,"July 22, 2021",Izahaki Mwacha
Papa Akuyembekezeka Kutsogolera Misa Yokumbukira Anthu Okalamba,"Kwa nthawi yoyamba, mpingo wa katolika pa dziko lonse ukumbukira anthu achikulire ndi okalamba lamulungu likudzali. Mtsogoleri wa mpingowu pa dziko lonse Papa Francisco akuyembekezeka kutsogolera a Katolika pochita Misa yokumbukira anthu achikulire ndi okalamba. Papa kucheza ndi m’modzi mwa anthu achikulire Pa 31 January chaka chino, Papa adalengeza kuti wakhazikitsa tsiku loganizira anthu achikulire ndi okalamba lodziwika m’chingerezi kuti World Day for Grandparents and the Elderly. Pokhazikitsa za tsikuli iye anati mpingo wa katolika uziganizira anthu achikulire ndi okalamba lamulungu lachinayi la mwezi wa July chaka chilichonse ndipo chaka chino tsikuli lilipo pa 25 July. Papa Francisco adafotokoza kuti waganiza zokhazikitsa tsikuli kaamba koti kawiri-kawiri akuluakuluwa amayiwalidwa ngakhale kuti iwo ndi kasupe wa luntha. Iye amakhulupirira kuti ukalamba ndi madalitso aakulu ochokera kwa Mulungu kotero ndi koyenera kumakumbukira ndi kulemekeza anthu achikulire ndi okalamba. Lamulungu lachinayi la mwezi wa July lomwe mpingo wa katolika pa dziko lonse uziganizira anthu achikulire ndi okalamba ndi tsiku lomwe liri pafupi ndi chaka cha Joachim ndi Anna Oyera omwe ndi agogo ake a Yesu Khristu. Mpingo wa katolika ukumbukira anthu achikulire ndi okalamba pa mutu woti “Ndili Nanu Masiku Onse” kapena kuti “I am with you always” mawu opezeka mu Uthenga Wabwino monga adalembera Mateyu Woyera mutu 28 ndime ya 20. M’maiko ambiri kuphatikizapo dziko la Malawi anthu achikulire ndi okalamba amakumana ndi mavuto osiyana-siyana monga kusowa chakudya, zovala, malo ogona abwino komanso kuganiziridwa zinthu zosakhala bwino monga za ufiti ndi zomanga mvula.",https://www.radiomaria.mw/papa-akuyembekezeka-kutsogolera-misa-yokumbukira-anthu-okalamba/,"July 22, 2021",Izahaki Mwacha
Kuchotsedwa Kwa Dr. Silungwe Sikodabwitsa-Mvula,"M’modzi mwa anthu omwe amalankhulapo pa zinthu zosiyanasiyana mdziko muno a Humphreys Mvula ati sakuwona chodabwitsa pa kuchotsedwa kwa kwa mlangizi wa boma pa nkhani za malamulo Dr. Chikosa Silungwe. Wachotsedwa pa udindo – Silungwe A Mvula anena izi pomwe Radio Maria Malawi imafuna kumava ndemanga yawo pa za kuchotsedwa kwa Dr. Silungwe pa udindowu. Iwo ati ogwira ntchito aliyense amayenera kuchotsedwa ngati sakugwira bwino ntchito yomwe anamulembera ndipo kuchotsedwaku si zachilendo pa mbiri ya dziko lino. “Aliyense akakhala pa ntchito amayenera kusiya yekha kapena kuchotsedwa ndi abwana ake choncho ine sindikuwona chodabwitsa ndi kuchotsedwa kwa Dr. Silungwe chifukwa m’mbuyo monsemu boma lakhala likuchotsa alangizi a boma pa nkhani za malamulo ngati pali chinachake chomwe mtsogoleriyo akuwona kuti munthuyo sakuchiyendetsa bwino,” anatero a Mvula. Mvula: Sindikuwona chodabwitsa Ndipo polankhulapo katswiri pa nkhani za malamulo Professor Edge Kanyongolo wati malamulo a dziko lino amalora kuti Attorney General achotsedwe ngati sakugwira bwino ntchito yake ndipo akukhulupilira kuti mtsogoleri wa dziko lino wawunikira mbali zonse za malamulo asanachite chiganizochi. “Ndi zovuta kuyankhula zambiri chifukwa a president sananene zifukwa zomwe amuchotsera munthuyu pa udindo. Ndikungokhulupilira kuti mwina asanapange chiganizo chimenecho ayamba awunika mbali zonse za malamulo molingana ndi nkhaniyi chifukwa ngati sanatero, ochotsedwawa alinso ndi ufulu wokasuma ku bwalo la milandu,” anatero Professor Kanyongolo.",https://www.radiomaria.mw/kuchotsedwa-kwa-dr-silungwe-sikodabwitsa-mvula/,"July 22, 2021",Izahaki Mwacha
Akagwira Ukayidi Wa Zaka 18 Kaamba Kogwililira Mwana wa Zaka Khumi,"Bwalo la milandu m’boma la Mangochi lalamula mamuna wina wa zaka 36 kuti akakhale ku ndende ndi kukagwira ntchito ya kalavula gaga kwa zaka 18 kaamba kopezeka olakwa pa mlandu wogwilirira mwana wa zaka khumi. Bwaloli linamva kudzera mwa woyimilira boma pa milandu Sub Inspector Blessings Madikhula kuti mamunayu King Afia anagwililira mwanayu pa 23 January chaka chino ndipo mayi ake a mwanayu ndi omwe anamuzindikira kaamba koti amalephera kuyenda. Mwanayu anaulura kuti mkuluyi wakhala akumugwilirira kwa maulendo okwana atatu ndipo mayiwa anakatula nkhaniyi ku polisi komwe angwira mkuluyi ndi kukamutsekera m’chitolokosi. Atawonekera ku bwalo la milandu, Afia anawukana mlanduwu ndipo bwaloli kudzera mwa mboni zinayi, linamupeza olakwa pa mlanduwu. Ndipo popereka chigamulo chake Senior Resident Magistrate Rodrick Michongwe anati wapereka chilango chokhwimachi kuti ena atengerepo phunziro. King Afia amachokera m’mudzi wa Kandulu mfumu yayikulu Jalasi m’boma la Mangochi.",https://www.radiomaria.mw/akagwira-ukayidi-wa-zaka-18-kaamba-kogwililira-mwana-wa-zaka-khumi/,"July 22, 2021",Izahaki Mwacha
Achinyamata M’boma La Ntcheu Apindula Ndi Pulojekiti ya N’zatonse,"Nthambi ya zaumoyo mu mpingo wa katolika ya Catholic Health Commission kudzera mu pulojekiti ya Nzatonse, inakonza mkumano ndi achinyamata ozungulira parishi ya Sharpevalle mu dayosizi ya Dedza, ndi cholinga chofuna kudziwa ngati gwo lachitatu la ntchitoyi lathandiza  achinyamatawa. Mkumanowu unachitikira ku parishi ya Sharpevalle m’boma la Ntcheu, unasonkhanitsa achinyamata okwana 29 ozungulira derali. Kudzera mu pulojekitiyi, achinyamatawa akhala akuthandizidwa pa nkhani zokhudza kugonana, ubereki, uchembere wabwino kuphatikizanso kuwazindikiritsa za ufulu wawo. M’mawu awo bambo Gerald Bwemba omwe ndi m’modzi mwa ansembe pa parishiyi omwe anazamitsa achinyamatawa ndi maphunziro awo okhudza mchitidwe wozembetsa anthu (human trafficking) anati mchitidwewu wakula kwambiri ndipo anthu akuyenera kukhala tcheru kaamba koti vutoli likukhudza kwambiri achinyamata omwe ndi atsogoleri a mawa. Bambo Bwemba anati anthu omwe akuchita izi akumanyengelera achinyamata kuti apite maiko a kunja monga mdziko la South Africa, Zambia ndi maiko ena omwe ndi ozungulira dziko lino kuti akapeza ntchito yabwino kapena banja kuphatikizanso maphunziro, ndipo anati akapita uko akukumana ndi mavuto osiyanasiyana. Poyankhulapo m’modzi mwa achinyamata omwe anali nawo pa mkumanowu, Gideon Andreya anati kufika kwa Nzatonse ku derali kwathandiza achinyamata kuti akhale ndi udindo polimbikitsana ku mbali ya maphunziro komanso kuwunikirana nkhani zosiyanasiyana zomwe zingapititse patsogolo moyo wawo. A God-knows Maseko ndi m’modzi mwa alangizi omwe anathandiza achinyamatawa ndi maphunziro osiyanasiyana a ubereki, uchembere wabwino komanso kuwazindikiritsa za ufulu wawo m’madera omwe akuchokera, ndipo anati achinyamata ndi tsogolo la dziko lino, choncho akuyenera kupatsidwa upangiri woyenera owathandizira kuti akhale ndi tsogolo labwino. Pothilirapo ndemanga a Halord Chilikutali omwe ndi mlangizi ku nthambi ya zaumoyo mu mpingo wa katolika dayosizi ya Dedza anati pulojekitiyi yathandiza kudziwitsa achinyamata momwe angachitire pa mavuto omwe amakumana nawo m’madera omwe amakhala. Bungwe la zaumoyo mu mpingo wakatolika la Catholic Health Commission kudzera mu pulojekiti ya Nzatonse lakhala likufikira achinyamata m’madera ena m’boma la Ntcheu monga  Sub T/A Tsikulamowa, Mpando, Chakhumbira, Kwataine, Makwangwala komanso Ganya ndi cholinga chowazindikiritsa  magawo osiyanasiyana okhuza moyo wawo kuti adzakhale adindo odalirika.",https://www.radiomaria.mw/achinyamata-mboma-la-ntcheu-apindula-ndi-pulojekiti-ya-nzatonse/,"July 22, 2021",Izahaki Mwacha
Papa Wati ndi Wokhudzidwa Ndi Imfa ya Cardinal Pasinya wa Mdziko la DRC,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya Cardinal Laurent Monsengwo Pasinya wa m’dziko la Democratic Republic of Congo. Malinga ndi malipoti a Vatican Radio, Papa walankhula izi mu uthenga wake wopepesa kwa anthu a m’dzikolo potsatira imfayi. Malemu Cardinal Pasinya Papa Francisco watumiza uthenga wopepesawu kudzera mwa Cardinal Fridolin Ambongo wa m’dzikolo. Iye wayamikira malemu Cardinal Monsengwo Pasinya ponena kuti anali munthu yemwe moyo wake wa uzimu unali wozama komanso wati Cardinal’yu anali munthu wokonzeka kutumikira pa ntchito zosiyana-siyana za mpingo. Papa Francisco wati Cardinal Monsengwo Pasinya anali munthu wa chilungamo ndi mtendere powonetsetsa kuti anthu osauka akuganiziridwa nthawi zonse. Iye wati Cardinal’yu anali munthu yemwe anachita khama kuwonetsetsa kuti Uthenga wa Chipulumutso ukhale wozikika m’moyo wa anthu wa tsiku ndi tsiku. Papa Francisco wati Cardinal Monsengwo Pasinya anali kupatsidwa ulemu osati ndi a Katolika okha koma angakhale anthu a mipingo ina kuphatikizapo anthu a ndale. Iye wamaliza uthengawu popereka madalitso ake a upositoli, kwa Archbishop wa Archdiocese ya Kinshasa, a episkopi othandizira, ansembe, asisitere ndi a bulazala, anamfedwa ndi akhristu eni ake ndi onse omwe atenge nawo mbali pa mwambo wa malirowu. Cardinal Laurent Monsengwo Pasinya yemwe anabadwa pa 7 October 1939 wamwalira pa 11 July 2021. Iye anadzodzedwa kukhala wansembe pa 21 December m’chaka cha 1963. Anasankhidwa kukhala episkopi ndi Papa Yohane Paulo Wachiwiri Woyera pa 4 May m’chaka cha 1980 ndipo Papa Francisco anamusankha kukhala Cardinal pa 20 November m’chaka cha 2010. Mzimu wa Cardinal Laurent Monsengwo Pasinya uwuse mu mtendere wosatha.",https://www.radiomaria.mw/papa-wati-ndi-wokhudzidwa-ndi-imfa-ya-cardinal-pasinya-wa-mdziko-la-drc/,"July 15, 2021",Izahaki Mwacha
Dalaivala Wamangidwa Atapezeka ndi Matumba 60 a Makala,"Apolisi m’boma la Dowa amanga dalaivala wa galimoto ina atapezeka ndi matumba a makala okwana 60. Wofalitsa nkhani za apolisi m’bomalo Sub Inspector Gladson M’bumpha wati mkuluyu Nickson Jesnam wagwidwa m’mawa wa lero lachinayi pa msika wapa boma la Dowa. Galimoto yonyamula makala yomwe yalandidwayo Pa nthawiyi, mkulu wa polisi ya Dowa, Deputy Commissioner Rhoda Manjolo amayendera apolisi omwe amalondera malo osiyanasiyana m’bomalo ndipo ali pa ntchitoyi ndi pomwe anakumana ndi mkuluyu akuyendetsa galimoto ya mtundu wa lorry muli matumba a makalawa. Padakalipano galimoto komanso makalawo zalandidwa ndipo mkulu woganiziridwayu akawonekera ku bwalo la milandu posachedwapa kuti akayankhe mlandu wopezeka ndi zinthu za mu nkhalango popanda chilorezo. Nickson Jesnam amachokera m’mudzi wa Lungani mfumu yaikulu Chiwere m’boma la Dowa.",https://www.radiomaria.mw/dalaivala-wamangidwa-atapezeka-ndi-matumba-60-a-makala/,"July 15, 2021",Izahaki Mwacha
"Mnyamata Alamulidwa Kukagwira Ukayidi wa Zaka 17 Kaamba Kothyola Nyumba, Kugwililira","Bwalo la milandu m’boma la Mangochi lalamula mnyamata wina wa zaka 20 kuti akakhale ku ndende ndi kukagwira ntchito ya kalavulagaga kaamba kothyola nyumba ndi kugwililira mayi wina. Woyimira boma pa mlanduwu Sergeant Anthony Namwera anawuza bwaloli kuti usiku pa pa 22 March chaka chino, mnyamatayu Joseph Razalo anathyola nyumba ya mayi wina wa zaka 21 pamene mwini nyumbayo anali mtulo. Pamene mkuluyu amafika mkati mwa nyumbayo anaponda nkhuku yomwe inalira ndi kumututumutsa mwini nyumbayo. Ngakhale mayiyo anakuwa, mkuluyo sanathawe ndipo anamugwira pakamwa kuti asakuwenso ndi kumugwililira. Zotsatira za chipatala cha Masuku m’bomalo zinatsimikiza kuti mayiyu wagwiliridwadi. Atawonekera ku bwalo la milandu Razalo anawukana mlanduwu ndipo mbali ya boma inabweretsa mboni zitatu zomwe zinachititsa kuti apezeke olakwa. Polankhula mu bwaloli iye anapempha kuti apatsidwe chilango chofewerako kaamba koti adakali wamng’ono ndipo sakuyenera kupita ku ndende. Popereka chigamulo chake Senior Resident Rodrick Michongwe anati ndi wokhudzidwa ndi khalidwe lomwe Razalo anawonetsa ndipo anamulamula kuti akakhale ku ndende kwa zaka 9 pa mlandu wothyola nyumba komanso zaka 17 pa mlandu wogwililira koma anati chilango chonsechi chidziyendera limodzi. Joseph Razalo amachokera m’mudzi wa Mvero mfumu yaikulu Bwananyambi m’boma la Mangochi.",https://www.radiomaria.mw/mnyamata-alamulidwa-kukagwira-ukayidi-wa-zaka-17-kaamba-kothyola-nyumba-kugwililira/,"July 15, 2021",Izahaki Mwacha
Papa Wapereka Mafuno Abwino Kwa Mkulu Watsopano wa Chipani cha Francisan,"Mtsogoleri wa mpingo wa katolika pa dziko lonse Papa Francisco watumiza uthenga wa mafuno abwino kwa mkulu watsopano wa chipani cha ma Franciscan. Mkulu watsopano wa chipani cha Franciscan – Bambo Fusarelli Malinga ndi malipoti a Vatican Radio, Papa wafunira zabwino zonse bambo Massimo Fusarelli posankhidwa kukhala mkulu wa chipani cha ma Franciscan pa dziko lonse. Lachiwiri chipanichi chasankha Bambo Fusarelli kuti akhale mkulu wa chipanichi kwa zaka zisanu ndi chimodzi. Iye wati wayikiza m’mapemphero bambo Fusarelli kaamba kosankhidwa pa udindo wa ukuluwu. “Potsatira kusankhidwa kwanu ine ndikukufunirani zabwino zonse ndipo ndikulonjeza kuti ndizikupemphererani kuti choncho Mulungu azikutsogolerani pa utumiki wanu,” watero Papa Francisco mu uthengawo. Iye wati ndi pemphero lake kuti Bambo Fusarelli aziyang’ana kwa Francisco Woyera wa ku Assisi yemwe ndi muyambitsi wa chipanichi. Bambo Fusarelli omwe ndi a zaka 58 ndipo amachokera m’dziko la Italy asankhidwa pa udindowu dzana lachiwiri pa 13 July 2021 kuti atumikire pa udindowu kwa zaka zisanu ndi chimodzi.",https://www.radiomaria.mw/papa-wapereka-mafuno-abwino-kwa-mkulu-watsopano-wa-chipani-cha-francisan/,"July 15, 2021",Izahaki Mwacha
Papa Wabwereza Kupempha Anthu a M’dziko La Haiti Kuti Athetse Mavuto a M’dzikolo Pochita Zokambirana,"Polankhula lamulungu pambuyo pa pemphero la Uthenga wa Mnjelo kwa Amayi Maria, ku chipatala cha Agostino Gemelli ku Rome m’dziko la Italy, Papa Francisco wapempha magulu osiyanasiyana ndi zipani za ndale kuti ayiwale kusiyana kwawo ndi kubwera pamodzi pochita zokambirana pofuna kuthetsa mavuto a m’dzikolo. Pempho la Papa Francisco ladza potsatira pempho la ngati lomweli lomwe maepiskopi a mpingo wa katolika m’dziko la Haiti apereka masiku apitawa. Iye wati maganizo ake ali pa anthu a m’dziko la Haiti ndipo wati wayikiza anthu a m’dzikolo m’mapemphero. “Mogwirizana ndi maepiskopi a m’dziko la Haiti ndikupempha kuti magulu onse omenyana komanso zipani za ndale zisankhe moyo pobwera pamodzi ndi kuchita zokambirana kuti bata ndi mtendere zibwererenso m’dzikolo,” watero Papa Francisco. Mavuto a za ndale m’dziko la Haiti awonjezereka ndi kuphedwa kwa mtsogoleri wa dzikolo Jovenel Moïse kunyumba kwake masiku apitawa. A polisi a m’dzikolo ati anthu anayi omwe akuwaganizira kuti anachita nawo chiwembuchi aphedwa ndipo ena awiri amangidwa. Iwo ati akusakabe anthu ena omwe akuwaganizira kuti adachita nawo chiwembuchi.",https://www.radiomaria.mw/papa-wabwereza-kupempha-anthu-a-mdziko-la-haiti-kuti-athetse-mavuto-a-mdzikolo-pochita-zokambirana/,"July 12, 2021",Izahaki Mwacha
Papa Watsindika Za Kufunika Kosamala Nyanja,"Dzulo pa 11 July ndi tsiku lomwe mipingo ya chikhristu imaganizira kufunika kosamalira nyanja ndipo tsikuli limadziwika m’chingerezi kuti Sea Sunday. Pambali poganizira za kufunika kosamalira Nyanja, mipingo ya chikhristu imakumbukiranso anthu omwe amagwira ntchito pa nyanja monga asodzi. M’mawu ake, mtsogoleri wa mpingo wa katolika pa dziko lonse Papa Francisco watsindika za kufunika kosamalira nyanja ndipo wapempha anthu kuti apewe kutaya zinyalala mu nyanja m’chitidwe womwe iye wati uli ndi kuthekera kowononga ndi kusokoneza chilengedwe cha m’madzi. Iye wati tsikuli ndi lofunika kwambiri popeza limazindikiritsa anthu za kufunika koganiziranso ntchito yotamandika yomwe anthu monga asodzi amagwira m’moyo wa anthu. Pamenepa Papa Francisco wati ndi kofunika kumapemphelera asodzi ndi ena onse omwe amagwira ntchito zosiyana-siyana pa nyanja. M’chitidwe wotaya zinyalala mu mitsinje ndi mu nyanja ndi vuto lalikulu ku Malawi lomwe likuwononga madzi komanso za moyo zomwe zimapezeka m’madzi’wa.",https://www.radiomaria.mw/papa-watsindika-za-kufunika-kosamala-nyanja/,"July 12, 2021",Izahaki Mwacha
Parish ya Mithungu Yakonzeka Kutsogolera Chibalalitso mu Arkdayosezi ya Blantyre,"Parish ya Mithungu yomwe ili m’boma la Phalombe mu arkidayosezi ya Blantyre yati yakonzeka kutsogolera arkidayosiziyo pa zochitikachitika za chibalalitso cha mpingo cha chaka chino. Bambo mfumu a parishiyi bambo Lazarus Zulani atsimikizira izi Radio Maria Malawi pambuyo pa mkumano wa atsogoleri omwe  unakozedwa ndi ofesi yowona za utumiki wa a Papa ya Pontifical Missionary Societies (PMS) mu arkidayosiziyi ndi cholinga chowazindikiritsa zoyenera kuchita mu mwezi wa chibalalitso wa chaka chino. Ena mwa atsogoleri a parishi ya Mithungu Bambo Zulani ati ndi okondwa kuti arkiepiskopi wa arkidayoseziyo Ambuye Thomas Luke Msusa asankha parishiyi kuti itsogolere zochitika za chibalalitso cha mpingo mu arkidayosiziyo zomwe anati zithandizira akhristu a m’parishiyi kumvetsa bwino za mpingo wodzidalira potengera kuti parishiyi ndi yatsopano. “Poyamba tithokoze Ambuye Thomas Luke Msusa komanso onse aku Administration kaamba kosankha parish yathu ya Mithungu kuti itsogolere zochitikachitika za chibalalitso cha chaka chino. Titamva za uthenga umenewu tonse tinali okondwa kaamba koti chibalalitsochi chikugwirizana ndi zomwe ndakhala ndikunena kwa akhristuwa kufunika kwa mpingo wodzidalira pokhalanso kuti parish yathu ndi yatsopano yomwenso ikusoweka zambiri,” anatero bambo Zulani. Pamenepa iwo ati parishiyi yakonzeka kutsogolera zochitikazi ndipo anati akuyembekezera kudzachita zazikulu m’mweziwu pa chibalalitso cha mpingo. “Kudzera mu zomwe mkulu wa mu ofesi ya zimenezi bambo Thawani atifotokozera, ifeyo tikhala ndi zochitika zosiyanasiyana m’magawo angapo monga kuthandiza akhristu kuzama pa mapemphero, kugwira ntchito zosiyanasiyana zotumikira anthu ndi mpingo ngakhalenso kupereka molowa manja pa za mbale ndi zina zambiri zomwe ndikukhulupilira kuti zitha kuthandiza maparish a kuno ndi ena a kunja kuphatikizapo parish yathu yomwenso ikusowa zinthu zosiyanasiyana kufikiridwa ndi cholinga choti uthenga wa Ambuye Yesu Khristu ubalalike ponseponse,” anapitiriza motero bambo Zulani. Mmawu ake mkulu wa mu ofesi ya zautumiki wa a Papa ya Pontifical Mission Societies (PMS) mu arkdayosiziyi bambo Mathias Thawani ayamikira chidwi chachikulu chomwe atsogoleri a m’parishiyi achiwonetsa povomera kutsogolera zochitika za chibalalitso cha mpingo cha chaka chino. “Mkumano wathu wa lero cholinga chake chinali chozakumana ndi atsogoleri a parish iyi ya Mithungu ndi kudzagawana nawo upangiri wa momwe angakonzekere chibalalitso cha chaka chino. Ndine wokondwa kuti bambo Zulani ndi akhristu awo anali ndi chidwi cha chachikulu pa za chibalalitso cha chaka chino cha 2021 ndipo ndinenso onyadira kuti avomera kuti atsogolere zochitikazi m’malo mwa arkidayosezi yathu. Uku kunali mkumano woyamba koma masiku akubwerawa tikhala ndi mikumano ingapo yomwe ithandizire akhristu kukonzekera bwino kuti zonse za chibalalitso cha chaka chino zidzayende bwino,” anawonjezera motero bambo Thawani. Mwazina, parish ya Katamba mu dayosezi ya Zomba ndi yomwe inasankhidwa ndi maepiskopi a mpingo wa katolika mdziko muno kuti itsogolere zochitika za tsikuli mdziko muno.",https://www.radiomaria.mw/parish-ya-mithungu-yakonzeka-kutsogolera-chibalalitso-mu-arkdayosezi-ya-blantyre/,"July 12, 2021",Izahaki Mwacha
Parishi ya Mofolo Woyera Ikusowa 5 Million Kwacha,"Bambo mfumu a parishi ya Mofolo Woyera mu dayosizi ya Mangochi, bambo Clemence Pindulani ayamikira akhristu a parishiyo kaamba ka chidwi chomwe ali nacho polimbikitsa mpingo wodzidalira. Bambo Pindulani anena izi lamulungu lapitali pamene parishiyi inakonza Paper Sunday ndi cholinga chofuna kupeza ndalama zokwana 5-million-kwacha zomwe parishiyi ikusowa kuti igulire mipando ya mtchalitchi komanso zina zofunikira pa parishiyo. Iwo anati anthu a mderali ndi opeza zinthu zawo movutikira komabe akuyesetsa kudzithandiza okha kuti parishi yawo iyende bwino. “Akhristu a kuno amadalira ulimi kapena ana awo omwe anapita ku South Africa kuti pamene awathandiza nawonso amatengako pang’ono ndi kuthandiza mpingo. Ndi anthu oti akufunika kutukulidwa,” anatero bambo Pindulani. Polankhulapo a Enerst Kamuloni omwe anali mlendo wolemekezeka pa paper Sunday-yi alimbikitsa akhristu a parishiyo kuti apitirize kuthandiza parishiyo ndi cholinga choti ipite patsogolo. Pa tsikuli, parishiyi yomwe ndi yatsopano yomwe inachoka mu parishi ya Namandanje, yapeza ndalama zokwana 600 sauzande kwacha zoyambira ntchitoyi.",https://www.radiomaria.mw/parishi-ya-mofolo-woyera-ikusowa-5-million-kwacha/,"July 12, 2021",Izahaki Mwacha
Apolisi Anjata Anthu 14 Ophwanya Malamulo Opewera COVID-19,"Apolisi m’boma la Dowa amanga anthu khumi ndi anayi (14) kaamba kolephera kutsatira ndondomeko zopewera kachilombo ka corona mdziko muno. Malinga ndi wofalitsa nkhani za apolisi m’bomalo Sub Inspector Gladson M’bumpha, anthuwa omwe ndi a zaka za pakati pa 21 ndi 35 amangidwa usiku wa loweruka pa Dowa Turn Off, Dzaleka Refugee Camp komanso pa msika wa boma la Dowa pamene achitetezo amayendera maderawa powonetsetsa ngati anthu akutsatira ndondomeko zopewera kachilomboka. Iye wati anthu onsewa akawonekera ku bwalo la milandu ndi kukayankha milandu yokhudza kusavala chotchinga kukamwa ndi mphuno komanso kuchita malonda mu nthawi yosavomerezeka; komwe ndi kuphwanya malamulo omwe anakhazikitsidwa mdziko muno opewera mliriwu.",https://www.radiomaria.mw/apolisi-anjata-anthu-14-ophwanya-malamulo-opewera-covid-19/,"July 12, 2021",Izahaki Mwacha
Papa Atsogolera Mapemphero a Mawa Masana,"Likulu la mpingo wa katolika pa dziko lonse lalengeza kuti lamulungu pa 11 July nthawi ya 12 koloko masana Papa Francisco atsogolera pemphero la Mthenga wa Mnjelo kwa Amayi Maria ndi kulankhula kwa anthu kudzera pa wayilesi ya kanema ndi makina a intaneti kuchokera ku chipatala cha Agostino Gemelli ku Rome m’dziko la Italy. Papa’yu yemwe lamulungu lapitali pa 4 July adapita ku chipatalachi kuti akamuchite opareshoni ya m’mimba, akupitirirabe kulandira chisamaliro ku chipatalachi. Papa Francisco yemwe tsopano akupeza bwino, lachinayi adayamba kugwira ntchito zina ndi zina monga kuchita Misa ndi omwe ali naye ku chipatalachi. Aka si koyamba kuti Papa atsogolere mapemphero ndi kulankhula kwa anthu kuchokera m’chipatala. Papa Yohane Paulo Wachiwiri Woyera adachitanso chimodzimodzi atagonekedwa ku chipatala chomwechi pomwe anawomberedwa ndi munthu wina pa bwalo la Saint Peter’s Square. Chipatala cha Agostino Gemelli ku Rome m’dziko la Italy chili ndi mbali ya padera yothandizira a Papa pamene akusowa thandizo la chipatala.",https://www.radiomaria.mw/papa-atsogolera-mapemphero-a-mawa-masana/,"July 10, 2021",Izahaki Mwacha
Dayosizi ya Dedza Yasintha Tsiku Lokhazikitsa Episkopi Watsopano,"Dayosizi ya mpingo wa katolika ya Dedza, yasintha tsiku la mwambo wokhazikitsa bambo Peter Adrian Chifukwa kukhala episkopi wa dayosiziyo. Mkulu wofalitsa nkhani mu dayosiziyo bambo Joseph Billiat atimikiza za nkhaniyi polankhula ndi Radio Maria Malawi ndipo ati kusinthaku kwadza kaamba ka kukwera kwa chiwerengero cha anthu omwe akupezeka ndi nthenda ya COVID-19 mdziko muno. Bishop watsopano wa dayosizi ya Dedza Iwo ati mwambowu omwe unakonzedwa kuti udzachitike pa 31 July wasinthidwa ndipo udzachitika pa 28 August chaka chino poganizira kuti pofika tsikuli, mliriwu udzakhala utachepa. “Tikuganiza kuti pofika tsiku limeneli chiwerengero cha anthu opezeka ndi kachilomboka chidzakhala chitachepa chifukwa kudzakhala kutayamba kutentha. Mukudziwanso kuti boma lakhazikitsa njira zopewera mliri wa COVID-19 mdziko muno zomwe zina zikuletsa mikumano ya anthu ochuluka choncho sitikufuna kuti tiphwanye malamulo amenewa,” anatero bambo Billiat. Iwo ati kusintha kwa tsikuli sikunasokoneze zokonzekera za mwambowu ndipo ati zithandiziranso kuti chikonzero cha komiti yomwe ikuyendetsa mwambowu chofuna kuti ku mwambowu kudzafike anthu ochuluka, chikwaniritsidwe. Pa 8 May chaka chino, mtsogoleri wa mpingo wa katolika pa dziko lonse Papa Francisko anasankha bambo Peter Adrian Chifukwa kuti akhale episkopi wa dayosizi ya Dedza, kulowa m’malo mwa Ambuye Emmanuel Kanyama omwe anamwalira pa 17 February mchaka cha 2018.",https://www.radiomaria.mw/dayosizi-ya-dedza-yasintha-tsiku-lokhazikitsa-episkopi-watsopano/,"July 10, 2021",Izahaki Mwacha
Dambo Elephant Marsh Ndi Lotetezedwa Tsopano,"Dambo la Elephant Marsh ku chigwa cha mtsinje wa Shire tsopano ndi malo otetezedwa pansi pa nthambi yowona za nkhalango ndi nyama zakutchire Izi zadziwika pamene ena mwa akuluakulu ogwira ntchito ku Shire Valley Transformation Project anakawonekera ku khonsolo ya boma la Chikwawa ndi kupereka ndondomeko za kasamalidwe ka damboli. Mkanthama: Dambo limeneli ndi lolemera kwambiri Mwa zina, nzika zokhala m’madera a dambo la Elephant Marsh ndi malo ozungulira zidzapatsidwa mphamvu yosamalira zachilengedwe zopezeka m’damboli komanso kulimbikitsa ntchito zokopa alendo. Katswiri owona za kasamalidwe ka madambo ndi ulimi wa nsomba pansi pa Shire Valley Transformation Project, a Clifford Mkanthama ati damboli litasamalidwa bwino, lidzathandiza kubweretsa chuma m’dziko. A Mkanthama anati damboli lomwe lili ndi zamoyo zochuluka monga nyama zakutchire ndi ziweto kuphatikizapo zomera ndi mbewu zakudimba, lili ndi kuthekera kotukula dziko lino pa chuma. Iwo anati malingana ndi malamulo oyendetsera madimba a mtunduwu, mphamvu zosamalira madimbawa zimaperekedwa kwa magulu a anthu a kumudzi. Gawo limodzi la Elephant Marsh Pamenepa a Mkanthama apempha mafumu ku chigwa cha mtsinje wa Shire kuti akhazikitse magulu akumudzi osamalira zachilengedwe ku madimba a Elephant Marsh ndi kulimbikitsa ntchito zokopa alendo. “Dambo limeneli ndi lolemera kwambiri chifukwa lili ndi ntchito zambiri zokopa alendo zomwe zingathandize kupititsa patsogolo chitukuko cha kumidzi,” anatero a Mkanthama. Ndipo m’mawu awo ovomereza kukhazikitsidwa kwa ntchitoyi, wapampando wa khonsolo ya boma la Chikwawa, a Gerald Bede anati ntchito yosamalira zachilengedwe m’damboli ikayamba idzathandiza kuthetsa mavuto odza kaamba ka kusintha kwa nyengo ku chigwa cha mtsinje wa Shire. “Kubwera kwa ntchito yobwezeretsa chilengedwe kwathu kuno ndi ntchito yomwe ithandize kubwezeretsa Chikwawa wathu wakale. Cholinga ndi chakuti mavuto omwe timakumana nawo a kusintha kwa nyengo amene amatikhuza akhale mbiri ya kale,” anatero a Bede. Ntchito yosamalira madimbawa ayigwira ndi chithandizo cha ndalama za dollar ya America zokwana 5.5 miliyoni kudzera ku bungwe la Global Environment Facility. Dambo la Elephant Marsh lidayambira kwa Kasisi m’boma la Chikwawa mpaka ku Makhanga m’boma la Nsanje ndipo lidalowa m’kawundula wa madimba otetezedwa pa dziko lonse m’chaka cha 2018.",https://www.radiomaria.mw/14654-2/,"July 10, 2021",Izahaki Mwacha
Mayi Wina Wafa pa Ngozi ya pa Nsewu mu Mzinda wa Lilongwe,"Mayi wina wa zaka 27 zakubadwa wafa ndipo wina wavulala modetsa nkhawa njinga ya kapalasa yomwe anakwera itaowomba galimoto mu mzinda wa Lilongwe. Wofalitsa nkhani za apolisi pa polisi ya Lingadzi Sergeant Salome Zgambo wati ngoziyi yachitika lachisanu pomwe malemu Mary Frank pamodzi ndi mzake anakwera njinga ya kapalasa kuchokera ku Area 12 mu nsewu wa Mphungu ndipo amalowera ku City Center. Atafika mu nsewu omwe umakafika ku nyumba ya chifumu (state house) oyendetsa njingayu, Asiyatu Maulidi analephera kuyima zomwe zinachititsa kuti awombane ndi galimoto ya mtundu wa Fortuner nambala yake BU 185 yomwe imachokera ku Area 44 kulowera ku City Center. Potsatira ngoziyi anthu a pa njingayi anavulala kwambiri mutu ndipo anathamanga nawo ku chipatala cha Kamuzu Central komwe a chipatala anatsimikiza kuti a Mary Frank amwalira kamba kovula kwambiri. Pakadali pano yemwe amayendetsa njingayu wagonekedwa pa chipatalachi pomwe akulandira thandizo la mankhwala. Padakalipano apolisi alangiza anthu omwe akuyenda pa nsewu kuti adzitsatira malangizo a pa nsewu omwe amayikidwa kudzera mzikwangani pofuna kupewa ngozi za mtunduwu. Malemu Mary Frank anali ochokera m’mudzi mwa  Lunguzi mfumu yaikulu Lundu m’boma la Blantyre.",https://www.radiomaria.mw/mayi-wina-wafa-pa-ngozi-ya-pa-nsewu-mu-mzinda-wa-lilongwe/,"July 10, 2021",Izahaki Mwacha
CMO Yakhazikitsidwa mu Dinale ya Molere ku Chikwawa,"Abambo a mu dayosizi ya mpingo wa katolika ya Chikwawa awapempha kuti akhale olimbikira pogwira ntchito za mu mpingo. Wapampando wa bungwe la Catholic Men Organization (CMO) mu dayosiziyi, a Emmanuel Haglera anena izi lamulungu mu deanary ya Molere pa mwambo wokhazikitsa bungweli. Haglera: Atipatsa mangolomera Mkumanowu omwe unasonkhanitsa abambo ochokera ku maparishi atatu a mu dinale ya Molere, unali owazindikiritsa abambowa za kupezeka kwa bungwe la CMO mu dayosizi yawo komanso kuwafotokozera za kayendetsedwe ka bungweli. Pambuyo pa zokambirana zawo, abambowa anapatsidwa mwayi wosankha atsogoleri kuti athandize kuyendetsa bungweli mu dinale ya Molere kuyambira chaka chino cha 2021. Pamenepa a Haglera anati, ndi wokhutira ndi m’mene abambo alilandilira bungweli ponena kuti nthumwi ku mkumanowu zinali ndi mwayi wosankha atsogoleri a kumtima kwawo. Komabe iwo anati pamene kwatsala masiku ochepa kuti bungweli alikhazikitse mu dayosiziyo, abambo akuyenera kugwira ntchito modalirana. Abambo a bungwe la CMO mu dayosizi ya Chikwawa “Maparishi onse atatu atilandira bwino kwambiri, awoneka kuti ali ndi chidwi ndipo atipatsa mangolomera. Ndiye abambo nonse tikupempheni kuti mukhale olimbikira, odzipereka komanso tikhale anthu odalirika mu mpingo,” anatero a Haglera. Ndipo m’mawu ake, wapampando wongosankhidwa kumene mu dinale ya Njale, a Kinglsey Mulumpwa, anati abambo ku dinaleyi ndi okonzeka kugwira ntchito zotukula mpingo wa katolika. Iwo anati anali akulidikilira bungwe la abambo kwa nthawi yaitali, ndipo ndi chifukwa chake alilandira bungweli ndi manja awiri. “Kubwera kwa akuluakulu a dayosizi kudzakhazikitsa bungwe limeneli mu dinale yathu ya Molere, ife abambo tikhala tikuchita nawo ntchito zosiyanasiyana zotukula Mpingo wathu wa Chikatolika,” anatero a Kingsley Mulumpwa. Dinale ya Molere ndi yopangidwa ndi maparishi atatu okhawo opezeka m’boma la Thyolo omwe ndi a St. Simeon Njale, Our Lady of Mount Carmel Molere ndi The Good Shepherd Konzalendo.",https://www.radiomaria.mw/cmo-yakhazikitsidwa-mu-dinale-ya-molere-ku-chikwawa/,"July 6, 2021",Izahaki Mwacha
“Papa Akupitirira Kupeza Bwino”,"Pozindikira kuti anthu ambiri akufuna kuti azidziwa m’mene zinthu zikuyendera ku chipatala cha Agostino Gemelli m’dziko la Italy komwe Papa Francisco ali, potsatira opareshoni ya m’mimba yomwe yachitika lamulungu lapitali, mneneri wa likulu la mpingo wa katolika, Matteo Bruni lolemba wafotokoza kuti Papa Francisco akupitirira kupeza bwino. Bruni wati pali chiyembekezo kuti Papa Francisco akhala ali m’chipatalachi kwa sabata ya thunthu. “Papa Francisco akupeza bwino ndipo akutha kuchita zonse bwinobwino,” watero Bruni pofotokozera atolankhani dzulo. Malinga ndi pologalamu yoyikika, lamulungu Papa Francisco anapita ku chipatala cha Agostino Gemelli m’dziko la Italy komwe amuchita opareshoni yochotsa chotupa m’mimba. Madokotala asanu ndi anayi motsogoleredwa ndi Dr. Sergio Alfieri ndi omwe anagwira ntchitoyi.",https://www.radiomaria.mw/papa-akupitirira-kupeza-bwino/,"July 6, 2021",Izahaki Mwacha
Bungwe La Goal Malawi Lalimbikitsa Atsikana Omwe Anachitiridwa Nkhanza Kukhala Odzidalira,"Atsikana amene analanditsidwa ku nkhanza zosiyanasiyana m’boma la Nsanje tsopano akhala ndi mwayi wochita malonda kuti akhale odzidalira pawokha. Mabungwe a Spotlight ndi Goal Malawi ndi omwe akugwira ntchito yolimbikitsa atsikana ndi amayi achichepere a m’bomali kukhala odzidalira pa chuma. M’modzi mwa alangizi a ku bungwe la Goal Malawi ku Nsanje a Khetiwe Gausi anati atsikanawa ayamba kubwerekana ndalama kudzera m’magulu awo popanda kupereka chiwongola dzanja. A Gausi ananena izi pambuyo pa maphunziro a sabata imodzi omwe anakonzera atsikana amene anachitiridwa nkhaza zosiyana siyana a momwe angachitire mabizinesi kudzera ku mabanki a kumudzi. Maphunzirowa omwe anachitikira ku Kalemba Pastoral Centre ku Bangula anasonkhanitsa atsikana okwana 200 kuchokera ku madera a mafumu a akulu anayi a m’bomali omwe anawalanditsa ku nkhanza. Zina mwa nkhanza zomwe atsikana ndi amayiwa anakumana nazo ndi monga; kukanidwa ndi makolo awo, kukakamizidwa kulowa m’banja, kukanizidwa mwayi wa maphunziro ndi kupatsidwa pathupi. “Atsikanawa tinawasonkhanitsa pamodzi chifukwa timafuna kuwalimbikitsa kukhala odzidalira pawokha,” anatero a Gausi. M’mawu ake, mmodzi wa atsikanawa yemwe kwawo ndi kwa Ntchenyera, Esinati Willard yemwe anachitiridwapo nkhanza ndi makolo ake pokana kumulipilira sukulu anati maphunzirowa amulimbikitsa kuwuza anzake ena kukhala odzidalira pa chuma. “Ine ndapindulapo chifukwa ndikapita kwathuko ndikawafotokozera anzanga amene ali kunyumbako kuti tiyambe banki ya m’mudzi kuti tikhale odzidalira patokha ife atsikana,” anatero Esinati. Koma Jenifa Simbi yemwe amachokera ku Phokera kwa mfumu yaikulu Mbenje, anali ndi maganizo osiyana ndi a Esnath kaamba koti Jenifa anati akufuna atabweleranso ku sukulu. “Ndinachimwitsidwa ndili sitandade 7. Anandikana ndithu, kundikanitsitsa ngati kuti mwina woti samandidziwa. Ineyo chimene ndingapemphe ndi chithandizo basi ngati cha ku sukulu,” anatero Jenifa. Mabungwe a Spotlight ndi Goal Malawi m’boma la Nsanje akugwira ntchito yothetsa nkhanza zomwe atsikana ndi amayi achichepere akuchitiridwa kwa mafumu aakulu anayi, omwe ndi Malemia, Tengani, Ndamera ndi Mbenje.",https://www.radiomaria.mw/bungwe-la-goal-malawi-lalimbikitsa-atsikana-omwe-anachitiridwa-nkhanza-kukhala-odzidalira/,"July 6, 2021",Izahaki Mwacha
Papa Wati Ndi Wokhudzidwa Ndi Ziwawa Za M’dziko La Eswatini,"Mtsogoleri wa mpingo wa katolika pa dziko lonse, Papa Francisco wati ndi wokhudzidwa ndi m’chitidwe wa ziwawa omwe anthu a m’dziko la Eswatini akuchita pofuna kuwonetsa kusakondwa kwawo. Polankhula laMulungu kwa akhristu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti iye wapempha akuluakulu oyendetsa dzikolo ndi onse omwe akufuna kukhala atsogoleri m’dzikolo kuti akhululukirane ndi kubwera pamodzi pochita zokambirana pofuna kuthetsa mavuto a m’dzikolo. Anthu a m’dziko la Eswatini lomwe kale limadziwika kuti Swaziland akhala akuchita ziwawa zosonyeza kusakondwa ndi ulamuliro wa Mfumu Mswati wachitatu ndipo m’malo mwake akufuna ulamuliro wa demokalase. Pa mwambowu Papa Francisco analengeza za ulendo wake wokacheza m’maiko a Budapest, Hungary komanso Slovakia kuyambira pa 12 mpaka pa 15 September chaka chino. Likulu la Mpingo wa Katolika pa dziko lonse Vatican lati lilengezabe ndondomeko yonse ya ulendo wa Papa Francisco m’maiko atatuwa.",https://www.radiomaria.mw/papa-wati-ndi-wokhudzidwa-ndi-ziwawa-za-mdziko-la-eswatini/,"July 6, 2021",Izahaki Mwacha
Alipira Chindapusa cha 950 Sauzande Kwacha Kaamba Kopezeka Ndi Mankhwala Opanda Chilorezo,"Bwalo la mlandu la Chikwawa First Grade magistrate lalamula Layeni Genti kuti alipire chindapusa cha ndalama zokwana 950, 000-kwacha chifukwa chopezeka ndi mankhwala a chipatala mwachinyengo. Wofalitsa nkhani za apolisi a m’bomalo, Sergeant Dickson Matemba wawuza Radio Maria kuti Genti anamangidwa pa 29 June, 2021 apolisiwa atamupeza ndi mankhwala a chipatala pa msika wa Dyeratu m’bomalo. Malingana ndi wapolisi woyimira boma pa mlanduwu, Emmanuel Namarwa, Genti anali atanyamula m’chikwama chake mankhwala monga; Amoxilline okwana 675, Bactrim okwana 340, Panado okwana 200, Abendazol okwana 45 ndi zipangizo zoyezera malungo zokwana 19 ndi mankhwala ena ambiri popanda kalata zachilorezo. Apa Matemba wati Genti atawonekera m’bwalo la mlandu, iye anawuvomera mlandu omwe anapatsidwa koma anapempha kuti khoti limufewetsere chilango popeza amasamalira banja lake. Ndipo woweruza mlanduwu, First Grade Magistrate Gladstone Chilundu analamula mkuluyu kuti apereke chindapusa cha ndalama zokwana 950, 000-kwacha kapena akagwire ukayidi wa kalavulagaga kwa miyezi 18. Padakali pano Genti walephera kupereka ndalamazi ndipo akumusunga ku ndende ya Chikwawa. Layeni Genti ndi wa zaka 49 zakubadwa ndipo amachokera m’mudzi wa Pende kwa Mfumu yaikulu Kasisi m’boma la Chikwawa.",https://www.radiomaria.mw/alipira-chindapusa-cha-950-sauzande-kwacha-kaamba-kopezeka-ndi-mankhwala-opanda-chilorezo/,"July 6, 2021",Izahaki Mwacha
Akatswiri Ayamikira Boma Kaamba Kochepetsa Ndalama Za Chikondwelero Cha Ufulu Wodzilamulira,"M’modzi mwa akatswiri pa nkhani za ndale m’dziko muno a Humphreys Mvula ati ino si nthawi yoti boma lidziwononga ndalama pamene zinthu zambiri m’dziko muno sizikuyenda bwino. Iwo anena izi polankhula ndi Radio Maria Malawi pomwe wayilesi’yi imafuna kumva ndemanga yawo pa za chikonzero cha boma chofuna kugwiritsa ntchito ndalama zokwana K244 million pa chikondwelero cha ufulu wodzilamulira wa dziko lino pa 6 July ngakhale kuti tsopano boma lasintha ganizoli. Mvula: Ino si nthawi yowononga ndalama A Mvula ati anthu ambiri akuvutika m’dziko muno kaamba ka mliri wa coronavirus ndi mavuto ena kotero si bwino kuti boma lidziwononga ndalama pa zinthu zosafunikira. Boma litalengeza kuti layika padera ndalama zokwana K244 million zoti zigwire ntchito pa chikondwerero cha ufulu wa dziko lino pa 6 July anthu ambiri anadzudzula boma kaamba ka chikonzerochi maka pa nthawi ino yomwe anthu m’dziko muno akukumana ndi mavuto osiyana-siyana monga kukwera kwa mitengo ya zinthu, mliri wa coronavirus pongotchula zochepa. Potsatira ndemanga zosonyeza kusakondwa ndi ganizoli, boma tsopano lasintha chikonzerochi ponena kuti ndi ndalama zokwana K50 million zomwe zigwire ntchito pa chikondwererochi. Pothilirapo ndemanga pa nkhaniyi a Humphreys Mvula omwe amalankhulapo pa nkhani za ndale m’dziko muno wayamikira ganizo lochepetsa ndalama zogwiritsa ntchito pa mwambowu. Iwo ati akanakonda boma likanangoyitana abusa kuti apemphelere dziko lino. Chaka chino dziko la Malawi likhala likukondwerera zaka 57 za ufulu wodzilamulira.",https://www.radiomaria.mw/akatswiri-ayamikira-boma-kaamba-kochepetsa-ndalama-za-chikondwelero-cha-ufulu-wodzilamulira/,"July 2, 2021",Izahaki Mwacha
Papa Wapempha Anthu A M’dziko La Lebanon Kuti Athetse Mavuto Omwe Ali M’dzikolo,"Polankhula pa mwambo wa mapemphero opemphelera dziko la Lebanon womwe wachitika lachinayi pa 1 July ku likulu la mpingo wa katolika ku Vatican, Papa Francisco wapempha anthu a m’dziko la Lebanon kuti apeze njira zothetsera mavuto omwe ali m’dzikolo. Pa mwambo wa mapempherowu pomwe panalinso atsogoleri khumi a mipingo ya chikhristu ochokera ku Lebanon, iye wati ndi kofunika kuti anthu m’dzikolo ayang’ane m’mbuyo ndi kuyesa kupeza njira zomwe zingabweretse anthu pamodzi kuti choncho zinthu m’dzikolo zibwererenso mwakale. Iye wapempha a Katolika pa dziko lonse kuti asatope kupempherera anthu a m’dziko la Lebanon omwe akusowa kulimbitsidwa mtima, kukhala a chiyembekezo komanso kuti mtendere ubwerere m’dzikolo. Papa Francisco wati ndi kofunika kulimbikitsa kulolerana, kulimbikitsa ubale wabwino pakati pa anthu komanso kuika patsogolo ubwino wa anthu onse. Dziko la Lebanon liri pa mavuto a akulu a za chuma komanso mpungwepungwe pa ndale.",https://www.radiomaria.mw/papa-wapempha-anthu-a-mdziko-la-lebanon-kuti-athetse-mavuto-omwe-ali-mdzikolo/,"July 2, 2021",Izahaki Mwacha
Akagwira Ukayidi wa Zaka 20 Kaamba Kogwililira Gogo wa Zaka 91,"Bwalo la milandu m’boma la Dowa lalamula mnyamata wina wa zaka 25 kukakhala ku ndende ndi kukagwira ntchito ya kalavula gaga zaka 20 kaamba kogwirira gogo wa zaka 91. Woyimira boma pa mlanduwu Inspector Christopher Dulani, anauza bwaloli kuti mnyamatayu Thokozani Andrew anapalamula mlanduwu mwezi wa September chaka chatha pomwe anawapeza agogowa mu nkhalango ya Mkanganya akutola Makala ndipo anawazemberera mpaka kuwagona mokakamiza. Agogowa anadziwitsa abale awo za nkhaniyo ndipo apolisi ya kumudzi anagwira mnyamatayo ndi kukamupereka ku polisi. Atawonekera ku bwalo la milandu mnyamatayo anawukana mlanduwu koma pambuyo pake anapezeka olakwa bwaloli litabweretsa mboni zitatu. Popereka chigamulo chake, Senior Resident Magistrate Joana Kwatiwani anati wapereka chilango choterechi kuti ena atengerepo phunziro. Thokozani Andrew amachokera m’mudzi mwa Kaziputa mfumu yaikulu Msakambewa m’boma la Dowa.",https://www.radiomaria.mw/akagwira-ukayidi-kaamba-kogwililira-gogo-wa-zaka-91/,"July 2, 2021",Izahaki Mwacha
Alamulidwa Kukhakhala ku Ndende Kwa Zaka Khumi Kaamba Kogona Ndi Mnyamata Wina,"Bwalo la milandu m’boma la Lilongwe lalamula bambo wina wa zaka 52 kuti akakhale ku ndende ndi kukagwira ntchito ya kalavulagaga kwa zaka khumi kaamba kopezeka olakwa pa mlandu ogwirira mnyamata wina. Woyimira boma pa mlanduwu Sergeant Sautso Kamoto anauza bwaloli kuti bamboyu Micheal Tembo anapempha mnyamatayo kuti amuphikire chakudya, ndipo mnyamatayo atalowa mnyumba kuti akatenge ufa, bamboyu anapezerapo mwayi omukakamiza mnyamatayu kuti agone naye. Atawonekera ku bwalo la milandu, bamboyo anaukana mlanduwu ndipo apa bwalo linabweretsa mboni zitatu zomwe zinachititsa kuti bamboyu apezeke olakwa pa mlanduwu. Popereka chigamulo chake Senior Resident Magistrate Shyreen Chirwa anati wapereka chilango choterechi kuti ena atengerepo phunziro. Micheal Tembo amachokera m’mudzi mwa Tembo mfumu yaikulu Mponela m’boma la Dowa.",https://www.radiomaria.mw/alamulidwa-kukhakhala-ku-ndende-kwa-zaka-khumi-kaamba-kogona-ndi-mnyamata-wina/,"July 2, 2021",Izahaki Mwacha
Bungwe la Marriage Encounter Lafika mu Dayosizi ya Mangochi,"Episkopi wa dayosizi ya Mangochi, Ambuye Montfort Stima ati mabanja abwino a chikhristu amathandiza ana awo kukula ndi makhalidwe abwino. Ambuye Stima amalankhula izi lero pa mwambo wokhazikitsa bungwe la Marriage Encounter ku parishi ya Balaka mu dayosizi ya Mangochi. Ambuye Stima kupereka satifiketi kwa mabanja awiri omwe abweretsa bungwelo mu dayosizi ya Mangochi Iyi ndi parishi yoyamba kulandira bungwe la Marriage Encounter mu dayosizi ya Mangochi. Pamenepa ambuye Stima apempha mabanja achikhristu mu dayosiziyo kuti alowe m’mabungwe osiyanasiyana a mabanja ndi cholinga chokometsa moyo wa mabanja awo. Polankhulapo bambo mfumu a parishi ya Balaka komwe bungweli lafikira mu dayosiziyi, bambo Joseph Kudzala ati ayesesetsa kugwiritsa ntchito chaka cha Yosefe Woyera komanso chaka cha mabanja chomwe mpingowu ukukondwelera chaka chino, pofotokozeranso zambiri zokhudza bungweli. Mamembala a bungwe la Marriage Encounter patsikulo Ndipo mlembi wa bungwe la Marriage Encounter mu arkidayosizi ya Blantyre, banja la a Frank ndi Selefi Namangale anati ndi okondwa kuti bungweli lakhazikitsidwa ku parishiyi. Iwo anati cholinga cha bungwe lawo si kupha mabungwe ena a mabanja omwe ali mu mpingowu ponena kuti bungwe lililonse limakhala losiyana ndi limzake. Mwazina, kuti banja likhale membala wa bungweli limayenera kupita ku m’bindikiro wa uzimu kwa masiku atatu komanso bungweli limagwiritsa ntchito chiyankhulo cha chingerezi mu zochitika zake zosiyanasiyana.",https://www.radiomaria.mw/bungwe-la-marriage-encounter-lakhazikitsidwa-mu-dayosizi-ya-mangochi/,"June 28, 2021",Izahaki Mwacha
Chakwera Wayamikira Ogwira Ntchito Zaumoyo,"Mtsogoleri wa dziko lino Dr. Lazarus Chakwera wayamikira anthu ogwira ntchito za chipatala kaamba kodzipereka pa ntchito yawo. Chakwera walankhula izi dzulo kunyumba ya boma ya Kamuzu pa mwambo wothokoza ena mwa anthu ogwira ntchito za chipatala omwe adzipereka kwathunthu pa ntchito yawo wodziwika kuti Zikomo Awards. Iye wati kudzipereka kwawo pogwira ntchito kwathandiza kuti dziko la Malawi likhale lotetezeka ku mliri wa coronavirus. Mtsogoleri wa dziko linoyu wati kukadakhala kovuta kuti iye ndi wachiwiri wake athe kugwira ntchito yawo yotumikira a Malawi popanda anthu a za chipatala ogwira ntchito modzipereka. Padakalipano pomwe chiwerengero cha anthu omwe akupezeka ndi nthenda ya Covid-19 chayamba kukweranso, mtsogoleriyu wapempha anthu ogwira ntchito za chipatala kuti adzipereke kwathunthu pothana ndi mliriwu. Uwu unali mwambo woyamba wotchedwa Zikomo Awards, ndipo anthu 38 ndi omwe alandira Zikomo Awards.",https://www.radiomaria.mw/chakwera-wayamikira-ogwira-ntchito-zaumoyo/,"June 28, 2021",Izahaki Mwacha
Papa Wapempha Mapemphero a Padera,"Pamene mpingo wa katolika ukukonzekera kuchita chaka cha Petulo ndi Paulo Oyera mawa pa 29 June, Papa Francisco wapempha kuti a Katolika pa dziko lonse achite mapemphero a padera omupemphelera. Papa: Ndikusowa mapemphero anu Iye wati akusowa mapemphero ndipo ali ndi chikhulupiriro kuti a Katolika pa dziko lonse amupemphereradi. “Mundipemphere. Ine Papa wanu ndikusowa mapemphero anu. Zikomo. Ndikukhulupirira kuti mutero ndithu,” watero Papa Francisco. Pempho la Papa Francisco labwera pano pomwenso madayosizi a pa dziko lonse amatolera ndalama zothandizira ntchito za a Papa. Ndalamazi zimadziwika kuti Peter’s Pence ndipo zimathandiza mpingo wa katolika m’maiko osiyanasiyana komanso ntchito za likulu la mpingo wa katolika ku Vatican. Pa 29 June chaka chilichonse Mpingo wa Katolika pa dziko lonse umachita chaka cha Petulo ndi Paulo Oyera. Malinga ndi mpingo wa katolika, Petulo Woyera ndiye Papa woyamba.",https://www.radiomaria.mw/papa-wapempha-mapemphero-a-padera/,"June 28, 2021",Izahaki Mwacha
Bembeke Parishi Ikhazikitsa Tchalitchi Lake Laling’ono,"Lamulungu pa 27 June 2021 ndi tsiku losayiwalika kwa anthu a kwa gulupu Mapira  mdera la mfumu yayikulu Chakhumbira m’boma la Ntcheu, pomwe mpingo wa katolika wakhazikitsa tchalitchi chake chaching’ono ku derali. Poyankhulapo bambo mthandizi wa parishi ya Bembeke omwe anatsogolera mwambo wa misayi, bambo Protazio Mantchichi anati akhristu akuyenera kuchilimika powonetsetsa kuti ntchito yotumikira mpingowu ikupita pa tsogolo. Bambowa alimbikitsa akhristuwa kuti agwirane manja ndi cholinga choti mpingo wa Mulungu uyende bwino. Poyankhulapo a mfumu a derali Group Village Headman Mapira anati ndi okondwa kaamba ka kukhazikitsidwa kwa tchalitchili ponena kuti ichi ndi chiyamba cha chitukuko ku dera lawo. Mfumuyi yati zimenezi zithandizira anthu ozungulira derali kukhala chifupi ndi Mulungu. M’mawu ake gulupa wa dera la Kachipeya yemwe adzifikira derali a Moses Elisa alimbikitsa anthuwa kuti akhale ogwirana manja kuti mpingowu uyende bwino. Naye wapampando wa tchalitchili wongogwirizira a Aron Kamiyoni Simango anati ayesetsa kuti agwirane manja ndi cholinga choti zinthu ziyende bwino. Kwanthawi yayitali anthu aku derali akhala akupita mdziko la Mozambique kukapemphera pa tchalitchi cha Nthawira yomwe ndi nthambi ya Mpenya mu dayosizi ya Tete kufikira pomwe mpingo wa katolika kuno ku Malawi wakhazikitsa tchalitchichi. Mwambo wokhazikitsa tchalitchi cha Mapira unasonkhanitsa anthu osiyanasiyana ozungulira derali kuphatikizapo mafumu.",https://www.radiomaria.mw/bembeke-parishi-ikhazikitsa-tchalitchi-lake-lalingono/,"June 28, 2021",Izahaki Mwacha
Nduna Ilimbikitsa Anthu Kusamalira Chilengedwe,"Nduna yowona za nkhalango ndi chilengedwe mdziko muno mayi Nancy Tembo ati aliyense akuyenera atengepo gawo powonetsetsa kuti chilengedwe chikusamalidwa mdziko muno. Mayi Tembo ayankhula izi lachinayi pokhazikitsa ntchito yosamalira nkhalango ndi chilengedwe yomwe ikutchedwa Large Scale Forest Landscape Restoration (FLR) ku Mpira Dam m’boma la Ntcheu. Tembo: Sitikufuna kukhala olephera Iwo athokoza mabungwe omwe atengapo gawo kuti project-yi iyende bwino ndipo apempha anthu ozungulira malowa kuti akhale ndi umwini osamalira mitengo yomwe idzalidweyo. “Poyamba ndiyamike boma la Germany lomwe litithandize ndi ndalama pa ntchito imeneyi. Tiwonetsetsa kuti ku dera kuno chilengedwe chisamalidwe. Ntchitoyi ikuchitika ku Malawi kuno, ku Kenya komanso ku Rwanda ndiye ife sitikufuna kuwonekera kukhala olephera tiyesetsa ndithu kuti ntchitoyi iyende bwino,” anatero mayi Tembo M’mawu ake wachiwiri kwa mkulu owona za chitukuko ku ofesi ya kazembe wa dziko la Germany mdziko muno a Knut Steffen Gummert anati boma lawo limadziwa za kufunika kwa chilengedwe ku dziko choncho anachiwona chofunika kuti athandizepo kuti chilengedwe ku derali chibwelere mchimake.",https://www.radiomaria.mw/nduna-ilimbikitsa-anthu-kusamalira-chilengedwe/,"June 25, 2021",Izahaki Mwacha
Papa Walimbikitsa Maepiskopi A M’dziko La Germany Pa Za Msonkhano Wawo Wa Sinodi,"Lachinayi Papa Francisco wachita zokambirana ndi wapampando wa bungwe la maepiskopi a mpingo wa katolika m’dziko la Germany, Ambuye Georg Bätzing ku likulu la mpingo ku Vatican. Papa atakumana ndi Bishop Batzing Ambuye Bätzing afotokozera atolankhani kuti Papa Francisco walimbikitsa maepiskopi a m’dziko la Germany kuti apitirize ndi msonkhano wa Sinodi m’dzikolo ndipo kuti nthumwi ku msonkhano wa Sinodi’yo zikambirane mfundo zonse momasuka kuti ayale mfundo zomwe mpingo wonse wa katolika utha kuziganizira. Iwo awuzanso Papa Francisco kuti ndi bodza la mkunkhuniza kuti maepiskopi a m’dziko la Germany akukambirana nkhani zina zomwe ndi zotsutsana ndi ziphunzitso za mpingowu. Ambuye Bätzing ati Papa Francisco wapempha maepiskopi m’dziko la Germany kuti athandize pa zochitikachitika zokonzekera msonkhano wa Sinodi ya maepiskopi a pa dziko lonse yomwe idzakhalepo ku Rome m’chaka cha 2023. Iwo ati mwazina akambirana ndi Papa Francisco nkhani za atumiki ena m’dzikolo omwe akukhudzidwa ndi nkhani zochita zosayenera ndi ana. Aka ndi kachiwiri kuti Ambuye Bätzing achite zokambirana ndi Papa Francisco chiwasankhireni chaka chatha kukhala wapampando wa bungwe la ma episkopi a mpingo wa katolika m’dziko la Germany.",https://www.radiomaria.mw/papa-walimbikitsa-maepiskopi-a-mdziko-la-germany-pa-za-msonkhano-wawo-wa-sinodi/,"June 25, 2021",Izahaki Mwacha
PMS ku Chikwawa Yakonza Msulo Wa Aphunzitsi A Akatukumeni,"Ofesi yowona za mabungwe a utumiki wa a Papa ya Pontifical Mission Societies (PMS) mu dayosizi ya Chikwawa iyamba kusula aphunzitsi a kalasi za akatukumeni mu dayosiziyo. Mkulu woyang’anira ntchito za mu ofesi ya PMS mu dayosiziyo, bambo Ignasio Yohane, ati ofesi yawo iyamba kupereka maphunzirowa ku parishi ya Our Lady of the Poor-Ngabu loweruka pa 26 June, 2021. Bambo Yohane: Mpingo upindula Bambo Yohane ati msulowu awukonza pofuna kuwakonzekeretsa bwino aphunzitsiwa asanayambe ntchito yawo kuti akhale ndi nzeru zatsopano zophunzitsira mabuku atsopano amene maepiskopi a kuno ku Malawi atulutsa. Bambo Yohane ati ayitanitsa aphunzitsiwa kuti awakonzekeretse bwino asanayambe kuphunzitsa kuti athe kuwazolowera mabuku atsopanowa. “Kudzera pa msulowu, mpingo udzapindula poti udzakhala ndi aphunzitsi omwe adzakhale a nzeru zophunzitsira mwa ukadaulo akhristu amene ali ndi chilakolako cholowa mu mpingo wathu wa Eklezia Katolika,” anatero bambo Yohane Pa msulowu, aphunzitsi a akatukumeni a gulu 1, gulu 2 ndi gulu 3 ochokera ku matchalichi 21 mu ma centre anayi a parishiyi ndi omwe akuyembekezereka kudzasulidwa. Ndipo ansembe, asemino ndi agulupa a parishi ya Ngabu ndi omwe adzapereke msulowu pansi pa upangiri wa ofesi yowona za mabungwe a utumiki wa a Papa (PMS) mu dayosezi ya Chikwawa.",https://www.radiomaria.mw/pms-ku-chikwawa-yakonza-msulo-wa-aphunzitsi-a-akatukumeni/,"June 25, 2021",Izahaki Mwacha
Papa Wati Akhristu Achenjere Ndi Alaliki Odzetsa Chisokonezo,"Mtsogoleri wa mpingo wa katolika pa dziko lonse Papa Francisco wachenjeza anthu kuti asamale ndi alaliki ena a mawu a Mulungu omwe cholinga chawo ndi kusokoneza anthu. Malinga ndi malipoti a Vatican Radio Papa Francisco walankhula izi lachitatu ku likulu la Mpingo ku Vatican. Iye wanena izi polankhula kwa anthu omwe anasonkhana pa bwalo la San Damaso komanso polankhula ku dziko lonse kudzera pa wayilesi ya kanema ndi makina a intaneti. Papa wati anthu akuyenera kusamalitsa ndi alaliki ena omwe akumathamangira pa masamba a mchezo a pa intaneti ndi kumapereka ziphunzitso za bodza zongofuna kusokoneza anthu.   Pamenepa iye wati anthu akuyenera kusamalitsa ndi alaliki oterewa omwe akumathamangira pa masamba a mchezo a pa intaneti ndi kumapereka ziphunzitso zao za bodza zongofuna kusokoneza maganizo a anthu. “Achulukirenji alaliki omwe akuthamangira kugwiritsa ntchito njira za makono zofalitsira ma uthenga ndi cholinga chobweretsa zipwirikiti pakati pa anthu. Achulukirenji alaliki omwe m’malo mowalalikira anthu za chikondi cha Mulungu ndi za Yesu Khristu wouka kwa akufa amayamba kudzitamandira ndi kumanena kuti chikhristu chenicheni ndi chomwe iwo amatsata,” watero Papa Francisco. Iye wati ndi kosavuta kuzindikira alaliki oterewa chifukwa amakhala ogwiritsitsa zinthu ndipo saafuna kuti asinthe pa kachitidwe kao ka zinthu. Papa Francisco wati makhalidwe awa ndi osemphana ndi Uthenga wa Chipulumutso wa Yesu Khristu womwe umasandutsa anthu kukhala afulu komanso achimwemwe.",https://www.radiomaria.mw/papa-wati-akhristu-achenjere-ndi-alaliki-odzetsa-chisokonezo/,"June 24, 2021",Izahaki Mwacha
Atolankhani Alimbikitse Anthu Kubayitsa Katemera Wa COVID-19,"Bungwe la Development Communications Trust lapempha atolankhani m’dziko muno kuti athandize pa ntchito yofalitsa uthenga wolimbikitsa anthu kulandira katemera wa COVID-19. Mkulu woyendetsa ntchito za bungweli, Tamara Nyirongo ndi yemwe wapereka pempholi ku chipatala cha boma la Chikwawa pa mkumano wawo ndi atolankhani. M’mawu ake, Nyirongo wati gawo loyamba lopereka ndi kulandira katemerayu silinayende bwino kaamba ka kusowa chidwi cha anthu m’maboma ena kuphatikizapo boma la Chikwawa. Iye wati, atolankhani ali ndi kuthekera kowuza anthu ochuluka za ubwino wolandira katemera gawo lina la katemerayu likadzafika m’dziko muno pogwiritsa ntchito njira zosiyanasiyana zofalitsira mauthenga. Pempholi ladza potsatira kafukufuku wa a zaumoyo yemwe akuwonetsa kuti ntchito yobayitsa katemera wa Astra-zeneca siyinayende bwino mu gawo loyamba lopereka ndi kulandira katemerayu m’maboma ena kaamba kosowa chidwi ndi mauthenga oyenera. “Monga tionawonera kuti mbuyomu pa nkhani ya katemera, ambiri tinalibe chidwi kwenikweni chobayitsa. Ifeyo tikachoka pano monga atolankhani komanso achipatala ndi a DCT tikalimbikitse anthu kuti katemera akapezeka tikalimbikitse anthu kulandira,” anatero Tamara Nyirongo. Padakali pano m’dziko muno mulibe katemerayu ndipo boma likuyembekeza kuyitanitsa katemera wina m’tsogolo muno. Ndipo popereka uthenga wa mmene ntchito yobayitsa katemera wa Astra-zeneca yayendera m’boma la Chikwawa, wofalitsa nkhani zaumoyo m’bomali, Settie Priminta anati ntchitoyi siyinayende bwino kwenikweni komabe komabe iye wapempha anthu kuti akuyenera kudzatuluka ochuluka ndi kudzabayitsa gawo lina la katemerayu likadzafika m’dziko muno. “Ambiri sanalindire katemera wachiwiriyu chifuka chakuti padakali pano watithera. Koma tikudikira boma kuti libweretse katemera wina kuti anthu amene sanalandire wachiwiriyo athe kulandira,” anatero Piriminta. Malingana ndi zotsatira za ntchitoyi m’dziko muno, boma la Chikwawa ndi limodzi mwa maboma omwe ali ndi chiwerengero cha anthu ochepa amene alandira katemera wa Astra Zaneca. Padakali pano anthu okwana 7, 825 ndi amene alandira kale katemerayu m’bomali mwa anthu 600, 200 okhala m’boma la Chikwawa chiyambireni cha ntchitoyi m’bomali pa 7 April 2021.",https://www.radiomaria.mw/atolankhani-alimbikitse-anthu-kubayitsa-katemera-wa-covid-19/,"June 24, 2021",Izahaki Mwacha
Anthu Asatayilire; COVID Yabweranso – Kandodo Chiponda,"Unduna wa zaumoyo mdziko muno wapempha anthu kuti asatayilire potsatira ndondomeko zomwe a zaumoyo kudzera mu undunawu anakhazikitsa zopewera mliri wa Covid-19. Nduna ya zaumoyo mdziko muno mayi Khumbize Kandodo Chiponda ndi omwe anena izi lachinayi pa chipatala cha boma la Ntcheu pomwe ndunayi amalandira zipangizo zosiyanasiyana zothandiza kupewa mliriwu zomwe bungwe la Malawi Health Equity Network (MEHN) lapereka kuti zithandizire m’zipatala za maboma anayi omwe ndi a Ntcheu, Dedza, Blantyre, Lilongwe ndi Mzimba. Malinga ndi ndunayi, chiwerengero cha anthu omwe akupezeka ndi kachirombo ka Corona chayamba kukwera zomwe zikupereka chiwopsezo kwa mzika za dziko lino. Poyankhulapo wapampando wa bungwe la Malawi Health Equity Network (MEHN) Dr. Fred Mwathengere anati anachiona chofunika kuti athandizane ndi boma polimbana ndi mliri wa Covid-19 omwe wasokoneza ntchito za anthu ambiri mdziko muno. Polankhula atalandira zipangizozi, Dr. steve Macheso yemwe ndi mkulu wa zaumoyo m’boma la Ntcheu anayamikira bungwe la MEHN kaamba ka thandizoli lomwe ati lithandizira kupewa mliriwu. M’maola 24 apitawa, anthu khumi ndi awiri (12) ndi omwe apezeka ndi kachilombo ka Corona m’boma la Ntcheu ndipo munthu m’modzi wagonekedwa pa chipatalachi.",https://www.radiomaria.mw/anthu-asatayilire-covid-yabweranso-kandodo-chiponda/,"June 24, 2021",Izahaki Mwacha
Apempha Nyumba Zofalitsa Nkhani Zithandizire Popereka Mauthenga Okhudza Katemera wa COVID-19,"Unduna wa zaumoyo mdziko muno wati ukukhulupilira kuti nyumba zofalitsa nkhani zithandizira kupereka mauthenga owona okhudza katemera wa Covid-19 ndi cholinga choti anthu ochuluka alandire katemerayu. M’modzi mwa akuluakulu ku nthambi ya zophunzitsa anthu pa nkhani zaumoyo mu undunawu a Alvin Chidothi Phiri ndi omwe alankhula izi mu mzinda wa Blantyre pambuyo pa maphunziro a tsiku limodzi omwe anakonzera nthumwi zochokera m’nyumba zofalitsa nkhani mchigawo chakumwera ndi cholinga chowazindikiritsa mmene agathandizire pa ntchito yozindiritsa anthu za ubwino wolandira katemera wa covid-19. A Chidothi Phiri ati maphunzirowa ndi ofunika kwambiri kaamba koti athandiza nyumba zofalitsa nkhanizi kufotokozera bwino zowona zenizeni za katemerayu zomwe ati akukhulupilira kuti zichititsa anthu a m’madera awo kuzindikira ubwino wa katemerayu ndi kuchotsa nkhawa zomwe anali nazo. “Ifeyo ku unduna wathu tinawona kuti ndi kofunika kuti tiphunzitse anzathuwa omwe akuchokera m’mawayilesi osiyanasiyana kuphatikizapo a kanema makamaka a m’madera akumidzi kaamba koti tikudzindikira kufunika kwa wayilesizi poti zimamveredwa ndi anthu aku madera awo ndipo kupereka maphunziro oterewa kungathandizire kuti wayilesizi zitithandizire kupereka mauthenga oyenera okhudza katemera wa Covid-19 yemwe takhala tikupereka mdziko muno,” anatero a Chidothi Phiri. Pamenepa iwo ati ntchito za wayilesizi ndi zoti zikhala zikuwulutsa mapulogalamu ake a zaumoyo momwe muzikhala mauthenga oyenera omwe cholinga chake ndi kudzindikiritsa anthu za ubwino wolandira katemerayu Poyang’anira kuti kubwera kwa katemerayu kwabweretsa nkhani zabodza zomwe zikufala pakati pa anthu mwamsanga ndi kupereka mantha kwa iwo pa zakatemerayu pomwe undunawu mogwirizana ndi bungwe la WHO lalonjeza kuthandiza wayilesizi kuti zithe kugwira ntchitoyi mosavuta. Mwa zina, iwo atsimikiziranso anthu mdziko muno kuti asadere nkhawa pa kusowa kwa katemerayu kaamba koti undunawu mogwirizana ndi boma la Malawi akuchita chothekera kuti katemerayu ayambe kupezeka mdziko muno m’miyezi ya July kapena August chaka chino.",https://www.radiomaria.mw/apempha-nyumba-zofalitsa-nkhani-zithandizire-popereka-mauthenga-okhudza-katemera-wa-covid-19/,"June 24, 2021",Izahaki Mwacha
Papa Wasankha Mamembala Atsopano A Bwalo La Milandu La Apilo ku Vatican,"Lolemba Papa Francisco wasankha mamembala khumi ndi awiri atsopano a bwalo lalikulu la milandu la apilo la ku likulu la mpingo wa katolika ku Vatican lomwe limadziwika kuti the Supreme Tribunal of the Apostolic Signatura.  Mamembalawa akhala pa udindowu kwa zaka zisanu. Pambali pa mamembala khumi ndi awiri a bwalo lalikuluwa, Papa Francisco wasankha anthu ena asanu ndi awiri omwe ntchito yawo ikhala yopereka uphungu ku bwaloli. Mkulu wa bwalo la milandu la likululi ndi Cardinal Dominique Mamberti yemwe wakhala ali pa udindowu kuyambira m’chaka cha 2015 pomwe adalowa m’malo mwa Cardinal Raymond Burke. Likulu la mpingo wa katolika pa dziko lonse lili ndi ma bwalo atatu a milandu, awiri aang’ono ndipo la likulu limodzi. Bwalo la likulu la milandu la Supreme Tribunal of the Apostolic Signatura limandira milandu ya apilo kuchokera ku ma bwalo a milandu aang’ono awiri.",https://www.radiomaria.mw/papa-wasankha-mamembala-atsopano-a-bwalo-la-milandu-la-apilo-ku-vatican/,"June 22, 2021",Izahaki Mwacha
Chakwera Wakhazikitsa Ntchito Yolimbana ndi Malungo,"Mtsogoleri wa dziko lino Dr. Lazarus Chakwera wati ndi zotheka kugonjetsa malungo. Chakwera wayankhula izi lero ku Liwonde m’boma la Machinga pokhazikitsa ntchito yolimbana ndi malungo yomwe pachingerezi akuyitcha Zero Malaria Starts With Me. Chakwera pamodzi ndi nduna ya zaumoyo ndi wachiwiri wake patsikulo M’mawu ake pokhazikitsa ntchito yolimbana ndi malungo, Chakwera wati ndi zotheka kugonjetsa nthendayi ngati anthu onse atagwirana manja polimbana ndi malungo. Iye wati si zoona kuti dziko la Malawi lidziwononga ndalama za nkhaninkhani chaka ndi chaka zomwe ndi 19-billion-kwacha kaamba ka nthenda ya malungo yomwe ndi yotheka kuyigonjetsa. Pa mwambowu panali akuluakulu a boma monga nduna ya zaumoyo mayi Khumbidze Kandodo Chiponda komanso wachiwiri wake mayi Chrissie Kalamula Kanyasho. Chaka ndi chaka, anthu okwana 6 million amadwala nthenda ya malungo pomwe anthu osachepera 2500 amamwalira ndi nthendayi. Cholinga cha boma ndi choti nthendayi idzakhale itatha pofika m’chaka cha 2030.",https://www.radiomaria.mw/chakwera-wakhazikitsa-ntchito-yolimbana-ndi-malungo/,"June 22, 2021",Izahaki Mwacha
MRA Ikhaulitsa Ozemba Msonkho,"Ngati njira imodzi yowonetsetsa kuti ochita malonda akulipira msonkho woyenera, bungwe la Malawi Revenue Authority (MRA) latseka malo ogulitsa mowa a kampani ya Medical Aid Society MASM otchedwa PALACE omwe ali mu mzinda wa Blantyre. Mneneri wa bungweli a Steven Kapoloma ati bungweli linatsinidwa khutu ndi anthu akufuna kwabwino kudzera mu mpikisano wa Kuyiphula Ndi Lisiti Langa omwe anthu amaneneza a malonda ngati akugulitsa katundu opanda lisiti la bungweli. Malo awa atsekedwa Iwo ati malowa amagulitsa zakumwa kwa anthu koma mozemba msonkho wa bungweli zomwe zachititsa bungweli kuti litaye ndalama za nkhaninkhani. A Kapoloma ati kuyambira pamene bungweli linakhazikitsa mpikisano wa Kuyiphula Ndi Lisiti Langa, anthu ambiri akupereka umboni akapeza zachinyengo pa nkhani za misonkho. “Ngati bungwe lotolera msonkho, sitiyang’ana mawonekedwe a munthu kapena kampani timayesetsa kuti malamulo a msonkho agwire ntchito ndipo tikhala tikutseka malo onse ochitira malonda ngati apezeke akuzemba misonkho ya boma,” anatero a Kapoloma. Iwo ati poyamba sitoloyi analamula kuti ipereke chindapusa cha ndalama zokwana 500 sauzande kwacha komanso inapalamula mlandu wamtunduwu kachiwiri zomwe zachulukitsa ndalama zoti sitoloyi ipereke ku bungweli. Padakali pano bungweli lati likhala likutseka malo osiyanasiyana ochitira malonda oposa khumi mu mzinda wa Blantyre.",https://www.radiomaria.mw/mra-ikhaulitsa-ozemba-msonkho/,"June 22, 2021",Izahaki Mwacha
Awiri Anjatidwa Kaamba Koba 22 Million Kwacha,"Apolisi m’boma la Chikwawa akusunga m’chitokosi amuna awiri powaganizira kuti anaba ndalama zokwana 22 million Kwacha ku kampani yogula thonje ya Afrisian. Awiriwa ndi dalaivala wa galimoto ya kampaniyi, Lawrence Likaswe ndi Moses Steshy yemwe amagwira ntchito ya unamwino pa chipatala cha Montfort ku Nchalo m’boma la Chikwawa. Watsimikiza za nkhaniyo – Matemba Malinga ndi wofalitsa nkhani za apolisi m’boma la Chikwawa Dickson Matemba, awiriwa anawamanga pa 18 June 2021 anthu ena akufuna kwabwino atawatsina khutu. Iye anati apolisi analandira dandaulo kuchokera ku kampani yogula thonjeyi lakuti pa 10 June 2021 mbava zosadziwika zinabwera ndi zida ngati zikwanje ndi kuthyola pa kampaniyi ndi kuthawa ndi ndalama zokwana 22 million Kwacha. Anthuwa atafunsa mafunso ku polisi anatchula munthu wina wachitatu ponena kuti ndi yemwe akusunga ndalama zobedwazo. Padakali pano Matemba wati apolisi akhazikitsa ntchito yosakasaka munthu wachitatuyu mpaka amugwire. Oganiziridwa mlanduwa akawonekera ku bwalo la mlandu kuti akayankhe mlandu wa umbanda zomwe ndi zosemphana ndi ndime 300 ya buku loweruzira milandu. Lawrence Likaswe ndi wa zaka 36 zakubadwa ndipo amachokera m’mudzi mwa Mzambala kwa Mfumu yaikulu Mlumbe m’boma la Zomba ndipo Moses Steshy ndi wa zaka 32 zakubadwa yemwe amachokera m’mudzi mwa Bereu kwa Mfumu yaikulu Maseya m’boma la Chikwawa.",https://www.radiomaria.mw/awiri-anjatidwa-kaamba-koba-22-million-kwacha/,"June 22, 2021",Izahaki Mwacha
Papa Wacheza Ndi Akayidi A Ndende Ina M’dziko La Italy,"Lolemba m’mawa Papa Francisco wacheza ndi akaidi pafupi makumi awiri a ndende ya Rebibbia yopezeka mu mzinda wa Rome m’dziko la Italy ku nyumba yake ya Casa Santa Marta. Akayidiwa omwe ndi omwe anapalamula milandu ing’onoing’ono, anaperekezedwa ndi akuluakulu oyang’anira ndendeyi. Atatha kucheza ndi Papa Francisco, akayidiwa limodzi ndi owang’anira awo anakayendera malo osungira zinthu zambiri ya kale a Vatican Museums. Kwa nthawi yaitali, Papa Francisco wakhala wokhudzidwa ndi moyo wa akayidi. Izi zakhala zikuwoneka kudzera mu Misa zomwe Papa’yu wakhala akuchita zopempherera akayidiwa komanso wakhala akukayendera akayidiwa ku ndende. Iye wakhala akuwalimbikitsa kuti akhale anthu a chiyembekezo komanso odalira mphamvu ya chifundo cha Mulungu. Rebibbia ndi imodzi mwa ndende zikulu-zikulu za m’dziko la Italy.",https://www.radiomaria.mw/papa-wacheza-ndi-akayidi-a-ndende-ina-mdziko-la-italy/,"June 22, 2021",Izahaki Mwacha
Bambo Wina Wafa Galimoto Yomwe Anakwera Itagwera Mu Mtsinje,"Bambo wina wa zaka 44 zakubadwa wafa galimoto yomwe anakwera itaphonya nsewu ndi kugwera mu mtsinje wa Lingadzi mu mzinda wa Lilongwe. Malinga ndi wofalitsa nkhani za apolisi pa polisi ya Lingadzi Sergeant Salome Zgambo, ngoziyi yachitika lolemba pomwe malemuwa a Madalitso Kanyama amayendetsa galimoto ya mtundu wa Suzuki Saloon yomwe ndi yopanda nambala kulowera mtunda wa Bwandiro. Atafika pa mlatho wa Lingadzi, analephera kuyiwongolera bwino zomwe zinachititsa kuti igwere mu mtsinje. Potsatira kuvulala kwambiri mutu, iwo anamwalira atangofika nawo pa chipatala cha Kamuzu Central. Iwo anali ochokera m’mudzi mwa Liti mfumu yayikulu Kumtumanje m’boma la Zomba. Padakalipano apolisi alangiza anthu oyendetsa galimoto kuti adzitsatira malangizo a pa nsewu omwe amayikidwa mzikwangwani zosiyanasiyana m’misewu ndi cholinga chopewa ngozi za mtunduwu.",https://www.radiomaria.mw/bambo-wina-wafa-galimoto-yomwe-anakwera-itagwera-mu-mtsinje/,"June 22, 2021",Izahaki Mwacha
"Papa Wati Chikondi, Umodzi Zingathandize Kukometsa Dziko La Pansi","Mtsogoleri wa mpingo wa katolika pa dziko lonse Papa Fransisco wati chikondi ndi umodzi pakati pa akhritsu zingathandize kusintha ndi kukometsa dziko la pansi. Malinga ndi malipoti a wayilesi ya Vatican, Papa wanena izi kudzera mu uthenga wake wa pa kanema kwa nthumwi za bungwe la mipingo ya chikhristu lotchedwa John 17 Movement. Iye wati chikondi ndi umodzi pakati pa akhristu zingathandize kusintha ndi kukometsa dziko la pansi. Papa watumiza uthengawu pano pomwe ma membala a bungweli akuchita m’bindikiro wa mapemphero ku seminale ya Saint Joseph ku New York m’dziko la United States of America. Iye wati zinthu zabwino zimafumira mu mgwirizano ndi ubale wabwino pakati pa anthu ndipo wati chikondi chili ndi kuthekera kosintha ndi kukometsa dziko la pansi. Papa’yu wati pakati pa akhristu chinthu chachikulu msinkhu ndi chakuti onse ndi ana a banja limodzi popeza ali ndi tate m’modzi ndipo walimbikitsa mamembala a bungweli kuti asatope kulimbikitsa ntchito za bungweli. Bungwe la John 17 Movement anayambitsa ndi m’busa wa mpingo wa chi Pentecost Joe Tosini m’chaka cha 2013 angakhale kuti iye si mkatolika analimbikitsa za kufunika kopempherera Papa Francisco atangosankhidwa kumene pa udindo wa u Papa. Dzina la bungweli likuchokera mu Uthenga Wabwino wa Yohane mutu 17 pamene Ambuye Yesu akupempherera za umodzi.",https://www.radiomaria.mw/papa-wati-chikondi-umodzi-zingathandize-kukometsa-dziko-la-pansi/,"June 10, 2021",Izahaki Mwacha
Papa Wasankha Archbishop Watsopano Wa Archdiocese Ya Durban M’dziko La South Africa,"Mtsogoleri wa mpingo wa katolika pa dziko lonse Papa Francisco wasankha archbishop watsopano wa arch-dayosizi ya Durban mdziko la South Africa. Malinga ndi malipoti a wayilesi ya Vatican, lachitatu pa 9 June 2021 Papa wasankha Ambuye Mandla Siegfried Jwara omwe ali ndi zaka 64 kukhala Archbishop watsopano wa arch-dayosiziyi. Archbishop Jwara anabadwa pa 1 February m’chaka cha 1957 m’dziko la South Africa ndipo anadzodzedwa unsembe pa 14 February m’chaka cha 1987. Archbishop Jwara akulowa m’malo mwa Cardinal Wilfrid Fox Napier yemwe wakhala archbishop wa arch-dayosizi ya Durban kuyambira m’chaka cha 1992. M’chaka cha 2016 Cardinal Napier analemba kalata kwa Papa yopempha kuti atule pansi udindo wake motsatira malamulo a mpingo wa katolika omwe amanena kuti episkopi akakwanitsa zaka 75 za kubadwa akuyenera kutula pansi udindo wake. Papa anapempha Cardinal Napier kuti apitirizebe kutumikira mpaka wolowa m’malo mwake atapezeka. Mpingo wa katolika ku Malawi ukudikirira modekha za yemwe Papa Francisco angamusankhe kukhala Archbishop wa Arch-dayosizi ya Lilongwe.",https://www.radiomaria.mw/papa-wasankha-archbishop-watsopano-wa-archdiocese-ya-durban-mdziko-la-south-africa/,"June 10, 2021",Izahaki Mwacha
‘Tidziwamvetsetsa a Namwino’,"M’modzi mwa akatswiri pa ntchito ya unamwino m’dziko muno mayi Margret Phiri ati anamwino angachite bwino pa ntchito yawo ngati atapatsidwa zodziyenereza zonse pa ntchitoyi. Anamwino akuyetsetsa-mayi Mankhamba Iwo alankhula izi lachitatu pa mkumano omwe bungwe lina la anamwino la National Organisation of Nurses and Midwives (NONM) linakonzera olemba nkhani mu mzinda wa Lilongwe. Mayi Phiri ati nthawi zina anamwinowa amakhala otopa kaamba ka kuchuluka kwa ntchito zawo komanso kusowa zina zofunikira pa ntchito yawo zomwe zimawalepheretsa kugwira bwino ntchitoyi. “Anamwino amagwira ntchito 24 hours akuthandiza anthu ndiye nthawi zambiri amakhala mwina atopa nchifukwa chake pena amawoneka ngati sakufuna kuthandiza,” anatero mayi Phiri. Iwo anavomereza kuti malankhulidwe a anamwino ena sakhala abwino koma anachita changu kunena kuti izi zimachitika kaamba ka kusiyana kwa umunthu wawo komanso pena kumatha kuchitika kaamba kakutopaku. Mayi Phiri omwe adakhalapo namwino koma pano adapuma pa ntchito, anatinso kuchepa kwa zipangizo zina zogwilira ntchitoyi kukusokonezanso kaperekedwe kabwino ka chisamaliro pakati pa omwe akufuna thandizo la chipatala. “Monga mwatsopano ndi nthenda ya Covid yi, zipangizo tilibe zoti zizititeteza kuti tisakhale anthu owopa koma omasuka m’mene tikupeleka chithandizo kwa anthu,” Anatero mayi Phiri. Polankhulaponso, mkulu wa bungwe la NONM, mayi Regina Mankhamba ati akukhulupilira kuti kachitidwe ka zinthu ka anamwinowa kuthanso kusintha ngati anamwino ambiri atalowa nawo mu bungweli kuti azithandizana pafupi pafupi pa kagwiridwe kabwino ka ntchito zawo. Iwo anati ngati mbali imodzi yofunanso kuonetsetsa kuti ntchito zawo zikuyenda bwino amayesetsa kuchita zinthu moyima pawokha posatengera mbali monga pa ndale ndi zina. “Bungwe lathuli ndi loyima palokha si la boma, si lachipani, timayesetsa ndithu kuti tisamaphatikize nkhani za ndale mu kagwiridwe kathu ka ntchito, tikamatero ndekuti zonse ziyenda bwino chifukwa sipakhala kuti anthu ena akudandaula,” anatero mayi Mankhamba. Pakadali pano bungweli lili ndi mambembala okwana 3, 500 koma ati pali chiyembekezo kuti atha kufika pafupifupi 14, 000 ngati ambiri mwaiwo ataonetsa chidwi cholowa nalo mu bungweli. Kwa nthawi yaitali anthu ena mwa anthu omwe amapita kukafuna thandizo la chipatala mzipatala zosiyanasiyana akhala akudandaula pa zamomwe amathandizidwira maka pakayankhulidwe komanso chisamaliro chachipatala pomwe akumana ndi anamwino. M’mbuyomu, Radio Maria Malawi idachezapo ndi anthu ena omwe adadandaula ndi momwe anamwino amathandizira amayi oyembekezera zomwe zimawachititsa kuti asiye kukafuna thandizo la ku chipatala ndikusankha kuchilira kumudzi.",https://www.radiomaria.mw/tidziwamvetsetsa-a-namwino/,"June 10, 2021",Izahaki Mwacha
Anthu 15 Amangidwa Kaamba Kosatsata Ndondomeko Zopewera COVID-19 M’boma la Ntcheu,"Apolisi m’boma la Ntcheu akusunga mchitolokosi anthu 15 kaamba kopezeka akumwa mowa mosemphana ndi nthawi yomwe boma linakhazikitsa. Malinga ndi wofalitsa nkhani za apolisi m’boma la Ntcheu Inspector Hastings Chigalu, anthuwa amangidwa usiku wa pa 8 June ndipo akuyembekezeka kukawonekera ku bwalo la milandu kuti akayankhe milandu yosiyanasiyana yomwe apalamulayi. Pakadali pano apolisi m’bomali alangiza anthu kuti apitirize kutsatira ndondomeko zomwe boma linakhazikitsa zopewera mliri wa COVID-19 ponena kuti aliyense yemwe satero adzalandira chilango.",https://www.radiomaria.mw/anthu-15-amangidwa-kaamba-kosatsata-ndondomeko-zopewera-covid-19-mboma-la-ntcheu/,"June 10, 2021",Izahaki Mwacha
Bungwe La MERA Lati Mafuta Sasowa Mdziko Muno,"Bungwe la Malawi Energy Regulatory Authority (MERA) latsimikizira anthu kuti asakhale ndi nkhawa ya kusowa kwa mafuta m’dziko muno. Mneneri wa bungweli mayi Fitina Khonje anena izi kutsatira kuyimitsidwa kwa kampani yoyang’anira nkhokwe za mafuta ya National Oil Company of Malawi (NOCMA) kuti isabweretsenso mafuta kuchokera kunja kwa dziko lino. Bungwe lothana ndi ziphuphu komanso katangale mdziko muno la Anti-Corruption Bureau (ACB) ndi lomwe lapereka chiletsochi ku NOCMA poyiganizira kuti ikuchita za chinyengo pakaperekedwe ka ma kontalalikiti obweretsa mafuta m’dziko muno. Kudzera mu kalata yomwe bungwe la ACB latulutsa lachitatu, m’neneri wa bungweli mayi Egritta Ndala, lati lachita izi motsatira malamulo ake pofuna kupereka mpata wa kafukufuku pa madandaulo ochuluka omwe bungweli lalandira kuchokera kwa anthu pa za katangalezi. “Pofuna kuti kafukufuku asasokonekere tinaona kuti ndibwino kuti makontalikiti amenewa ayambe ayima kaye tifufufze ndipo tikafufuza tidzatha kuyiwuza NOCMA kuti kodi ikuyenera kuchita motani malinga ndi zimene tingapeze pa kafukufuku ameneyu,” anatero mayi Ndala. Wachiwiri kwa mkulu wa kampani ya NOCMA mayi Hellen Buluma anakana kulankhulapo pa nkhaniyi. Koma ofalitsa nkhani ku bungwe lowona za mphamvu la Malawi Energy Regulatory Authority-MERA, mayi Fitina Khonje ati anthu asadandaule kaamba koti ndondomeko zilipo kale zothandiza kuti mafuta asasowe m’dziko muno ndipo ati pakali pano mafuta alipo okwanira komanso ena akubwerabe. Iwo ati ngakhale izi zili chomwechi, bungweli liwunika ndondomeko zomwe zilipozi kuti apeze zoyenera kutsatira pakali pano. Mwazina, mayi Khonje ati atha kuwuza ma kampani a m’dziko muno omwe akubweretsa mafuta pakali pano kuti awonjezere mulingo wa mafuta omwe azibweretsa m’dziko muno. “Titha kuyilora mwina NOCMA kumene kunena kuti ma contract amene ali nawo kale osati awa amene akufuna kukhala nano pano, awonjezerepo ten percent ya zimene iwowo amaitanitsa kubwera kuno, kutanthauza kuti awonjezera mafuta olowa m’dziko muno kugwiritsa ma contract omwe alinawo kale,” anatero mayi Khonje. Chiletso chomwe bungwe la ACB’li lapeleka chikudza pomwenso pakhala kusamvana pakati pa kampani ya NOCMA ndi bungwe la MERA pa za yemwe akuyenera kupeza makampami oti aziitanitsa mafutawa. Kusamvanaku kunachititsa komiti ya kunyumba ya malamulo yoona za chilengedwe kuti ilowelerepo pa nkhaniyi ndipo pambuyo pake komitiyi idapereka mphamvu ku kampani ya NOCMA kuti ndiyo izibweretsa mafuta m’dziko muno osati bungwe la MERA. Wapampando wa komitiyi a Werani Chilenga ati sangalankhulepo kanthu pakali pani kufikira ACB itatsiliza kafukufuku wake.",https://www.radiomaria.mw/bungwe-la-mera-lati-mafuta-sasowa-mdziko-muno/,"June 10, 2021",Izahaki Mwacha
Gulu La MYP Layambanso Kukakamiza Boma Kuti Liwapatse Ndalama Zawo,"Gulu la anthu omwe adali a Malawi Young Pioneer (MYP) lawuza boma kuti liwaganizire powapatsa mwansanga ndalama zomwe akhala akufuna. Polankhula pomwe amapereka kalata ya madandaulo awo ku khonsolo ya mzinda wa Lilongwe lachiwiri, mkhala pakati wa gululi a William Kanyoni ati iwo akufuna boma liwapatse ndalama zowachotsera pa ntchito ponena kuti adachotsedwa osawuzidwa komanso zina za chipepeso. Gulu la MYP popereka kalata yawo ku khonsolo ya mzinda wa Lilongwe Iwo ati ndi okhumudwa ndi kusowa chidwi kwa boma pa nkhani ya ndalamazi zomwe ati zawayika m’mavuto aakulu ponena kuti akulephera kuchita zinthu zina pa moyo wawo kaamba ka mavuto a zachuma. “Sikuti izi tangoziyamba lero ayi tidaziyamba kalekale. Kukambirana komwe kumakhalapo kumakhala kwa chinyengo,” anatero a Kanyoni. Iwo anawonjezera kunena kuti boma lakhala likuyika padera ndalama zoti apatsidwe koma m’malo mwake akhala akulandira zochepetsetsa zomwenso samadziwa cholinga chake. “Mwachitsanzo chabe, ena mwa omwe adalandira ndalama mu 2012 amalandira ma K1000 ena ma K2000. Kodi iyi ingakhale terminal benefit? Mu 2017 boma lidaperekanso ndalama ku gulu lathu ena adalandira ma K500, 000 koma sitikudziwa kuti zidali zachani,” anatero a Kanyoni. A Chimwendo Banda (kumanja) ndi omwe analandira kalatayo pamodzi ndi mkulu wa mzinda wa Lilongwe a John Chome (pakati) Apa a Kanyoni ati boma libwere poyera ndi kufotokoza ngati lidapereka ndalama zomwe akuzifunazi. Koma polankhulapo, nduna ya za m’dziko a Richard Chimwendo-Banda omwe analandira kalatayi m’malo mwa boma anatsimikizira anthuwa kuti boma liyesetsa kuwathandiza moyenera pa madandaulo awo. Iwo awuza anthuwa kuti atumize m’ndandanda wa mayina a anthu omwe akuyenera kulandira ndalamazi kuti boma liyambepo kulongosola. Gululi lakhala likukakamiza boma kuti liwapatse ndalamazi kwa nthawi yayitali ndipo m’mbuyomu adakhala pafupi-fupi chaka akuchita m’mbindikiro pafupi ndi ma ofesi a boma-Capital Hill ku Lilongwe pofuna kuti boma liwapatse ndalamazi.",https://www.radiomaria.mw/gulu-la-myp-layambanso-kukakamiza-boma-kuti-liwapatse-ndalama-zawo/,"June 9, 2021",Izahaki Mwacha
Alangiza Atolankhani a Wayilesi ya Mpingo wa Katolika Kukhala Odzetsa Umodzi Pakati Pa Anthu,"Mkulu wa nthambi ya zofalitsa mawu ndi ma uthenga ya Loyola Center for Media and Communications m’dziko la Kenya, Brother Dr Elias Mokua apempha atolankhani a nyumba zofalitsa mawu za mpingo wa kotolika kuti atenge udindo waukulu othandizira kudzetsa umodzi pakati pa anthu. Iwo alankhula izi lachiwiri potsekulira maphunziro omwe bungwe la maepiskopi a mpingo wa katolika mchigawo cha kum’mawa kwa Africa la Association of Member Episcopal Conferences in Eastern Africa (AMECEA), lakonzera ena mwa atolankhani a nyumba zowulutsa mawu za mpingowu mchigawochi. Walangiza atolankhani – Brother Mukua Mu phunziro lawo, Brother Mokua anafotokozera atolankhaniwa kuti nyumba zofalitsa mawu za mpingo zikuyenera kukhala patsogolo powulutsa nkhani ndi ma program omwe angathandize anthu kupewa mikangano ndi kufotokozera momveka bwino momwe anthu angayidziwire mikanganoyi ponena kuti nthawi zina anthu amalephera kuzindikira izi. Pamenepa Brother Mokua anawonjezera kuti mu nthawi yomwe pali mikangano, ndi udindo wa atolankhaniwa kulemba zinthu zomwenso zingachepetse mikanganoyi osati kuwonjezera. M’mawu ake, mkulu owona za zofalitsa ma uthenga ku bungwe la AMECEA, bambo Andrew Kaufa alimbikitsa atolankhaniwa kuti adzipereke pa maphunzirowa ponena kuti awathandizira kwambiri pa ntchito yawo maka polimbikitsa umodzi pakati pa anthu zomwe mpingo umalimbikitsa nthawi zonse. Ena mwa omwe anachita nawo maphunzirowa ati ndi okondwa ndi maphunzirowa omwe ati awathandizira pa kawulutsidwe kabwino ka nkhani komanso ma program olimbikitsa umodzi pakati pa anthu. Kuno ku Malawi ena mwa atolankhani a nyumba zowulutsa mawu monga Radio Maria, Radio Alinafe komanso kanema wa Luntha ali mgulu lochita nawo maphunzirowa omwe akuyembekezeka kuchitika kwa sabata khumi kudzera pa makina a intaneti.",https://www.radiomaria.mw/alangiza-atolankhani-a-wayilesi-ya-mpingo-wa-katolika-kukhala-odzetsa-umodzi-pakati-pa-anthu/,"June 9, 2021",Izahaki Mwacha
ECM Ikufuna Kudzutsanso Bungwe La YCS,"Likulu la mpingo wa katolika mdziko muno la Episcopal Comference of Mlawi (ECM) kudzera mu nthambi yake yowona za utumiki (pastoral) yati ikufunitsitsa kuti bungwe la ophunzira m’sukulu za sekondale la Young Christian Students (YCS) liyambenso kugwira ntchito zake monga kale. Mkulu wa mu ofesi yowona za utumiki mu mpingowu m’dziko muno bambo Henry Chinkanda ndi omwe anena izi lachiwiri pambuyo pa maphunziro omwe ofesiyi inakonzera ma Matron komanso ma Patron a bungweli ochokera msukulu za m’zigawo zonse za dziko lino. Ena mwa anthu omwe anatenga nawo mbali pa maphunzirowo Bambo Chinkanda ati ngati bungweli lingayambeso kugwira ntchito zake, zithandiza achinyamata omwe ali m’sukulu za sekondale zosiyanasiyana kukhala a chikhulupiliro cholimba. Polankhulapo bambo mlangizi wa bungwe la achinyamata mu mpingo wa katolika mdziko muno, bambo Valerian Mtseka anati bungweli lithandizanso achinyamata omwe ali m’sukulu za sekondale kuti asataye chikhalidwe chawo cha chikatolika. Wakisa Abgail Malongo kuchokera ku sukulu ya sekondale ya St. Ignatius of Loyola ku Nthalire m’boma la chitipa komanso Raphael Musopa kuchokera ku sukulu ya sekondale ya Divine Mercy m’boma la Chiradzulu ndi ena mwa anthu omwe anachita nawo maphunzirowa ndipo ati apindula kwambiri. Iwo ati ali ndi çhikhulupiliro kuti maphunzirowa athandiza kuti bungweli likhalenso la mphanvu m’sukulu zonse za sekondale m’dziko muno.",https://www.radiomaria.mw/ecm-ikufuna-kudzutsanso-bungwe-la-ycs/,"June 9, 2021",Izahaki Mwacha
Nyakwawa Ya M’boma La Chikwawa Yadzipha,"Nyakwawa Lauji 2 ya mdera la mfumu yaikulu Katunga m’boma la Chikwawa yadzipha yokha podzimangilira ku denga la nyumba yake. Wofalitsa nkhani za apolisi m’bomalo, Sergeant Dickson Matemba ati malemuwa omwe dzina lawo ndi White Million a zaka 56 zakubadwa adzimangilira lachiwiri pa 8 June, 2021 atakangana ndi mwana wawo womupeza. Zitachitika izi bambowo analowa m’nyumba yawo momwe anatenga chingwe ndi kudzikhwedza. Padakali pano apolisi akuti chomwe chadzetsa imfa ya a mfumuwa sichikudziwika. Koma achimwene awo a malemuwa, omwe ndi a Group Village Headman Lauji, awuza Radio Maria Malawi kuti panali mkangano waukulu kwa nthawi yaitali pakati pa iwo ndi akazi awo awiri. “Chomwe ndikudziwa ine ndi chakuti amwalira chifukwa cha nkhawa popeza akazi awo anawasumira kwa Gogo Charo nkhani yawo italephereka kukambidwa ku polisi,” anatero gulupu Lauji 1. Nkhaniyi itafika kwa apolisi, iwo anathamangira ku maloku motsogozana ndi a chipatala cha boma la Chikwawa omwe anatsimikiza kuti malemuyu anamwalira kaamba kobanika kutsatira kudzimangilirako. Padakali pano apolisi a m’bomali adandaula ndi kukula kwa chiwerengero cha anthu amene akumadzipha okha ndipo ali pa kalikiliki kuphunzitsa anthu kudzera ku magulu a apolisi a m’madera za kuwopsa kodzipha. Iwo ati anthu akuyenera kutula nkhawa zawo kwa anthu oyenelera osati kudzipha okha. Malemuwa, a White Million amwalira ali ndi zaka 56 zakubadwa ndipo kufikira mu nthawi ya imfa yawo anali Nyakwawa Lauji 2 kwa Mfumu yaikulu Katunga m’boma la Chikwawa.",https://www.radiomaria.mw/nyakwawa-ya-mboma-la-chikwawa-yadzipha/,"June 9, 2021",Izahaki Mwacha
Papa Wachita Zokambirana Ndi Mtsogoleri Wa Dziko La Austria,"Mtsogoleri wa mpingo wa katolika pa dzoiko lonse, Papa Francisko wachita mkumano ndi mtsogoleri wa dziko la Austria, Alexander Van der Bellen ku nyumba ya Vatican Apostolic Palace. Papa Francisko ndi Van der Bellen Mu zokambirana zawo atsogoleriwa ati ndi okondwa ndi ubale wabwino omwe ulipo pakati pa likulu la mpingo wa katolika ndi dziko la Austria. Iwo akambirananso momwe ndale zikuyendera padakali pano ku ulaya komanso za udindo omwe mpingo uli nawo polimbikitsa mtendere, ubale wabwino komanso umodzi pakati pa anthu komanso za kufunika kosamalira za chilengedwe. Atatha mkumano wake ndi Papa Francisco, President Van der Bellen anachitanso zokambirana ndi mlembi wa mkulu wa likulu la mpingo wa katolika, Vatican Secretary of State Cardinal Pietro Parolin komanso mkulu wa ofesi yowona za ubale wa likulu la mpingo wa katolika ndi maiko ena, Vatican’s Secretary for Relations with States Archbishop Paul Gallagher.",https://www.radiomaria.mw/papa-wachita-zokambirana-ndi-mtsogoleri-wa-dziko-la-austria/,"June 9, 2021",Izahaki Mwacha
Akagwira Jere Zaka Khumi Kaamba Kogwililira Mwana Wompeza,"Bwalo la milandu la Senior Resident Magistrate mu mzinda wa Lilongwe, lalamula bambo wa zaka 38 zakubadwa kuti akakhale ku ndende ndi kukagwira ntchito ya kalavula gaga kwa zaka khumi (10) kaamba kopezeka wolakwa pa mlandu ogwililira mwana wake womupeza wa zaka khumi (10). Malinga ndi woyimira boma pa mlanduwu, Sub Inspector Tisungane Makiyi bamboyu Noel Chiundira anapalamula mlanduwu pa 15 May 2021 chaka chino kunyumba kwake atagona ndi mwanayu zomwe zinakayikitsa mkazi wake malinga ndi momwe mwanayu analili. Mkazi wa mkuluyu anafotokozera apolisi za nkhaniyi zomwe zinachititsa kuti bamboyu amangidwe. Atawonekera ku bwalo la milandu, bamboyu anapempha bwaloli kuti limupatse chilango chofewa ponena kuti anachita izi kaamba ka mowa. Koma popereka chigamulo chake oweruza milandu Wanangwa Nyirenda analamula mkuluyu kuti akakhale ku ndende kwa zaka khumi (10) ndi kukagwira ntchito ya kalavula gaga kaamba koti zomwe anachitazo ndi zosowa umunthu. Noel Chiundira amachokera m’mudzi mwa Taipaizi mfumu yaikulu Msakambewa m’boma la Dowa.",https://www.radiomaria.mw/akagwira-jere-zaka-khumi-kaamba-kogwililira-mwana-wompeza/,"June 9, 2021",Izahaki Mwacha
Papa Wasankha Kazembe Woyimira Likulu La Mpingo Wa Katolika M’dziko La Canada,"Mtsogoleri wa mpingo wa katolika pa dziko lonse Papa Francisco wasankha Archbishop Ivan Jurkovič kukhala kazembe woyimira likulu la mpingo wa katolika, m’dziko la Canada. Papa limodzi ndi Archbishop Ivan Jurkovič Asanamusankhe pa udindo watsopanowu, Archbishop Jurkovič wakhala ali nthumwi yokhazikika ya likulu la mpingo wa katolika ku bungwe la United Nations, Permanent Observer of the Holy See to the Office of the United Nations and Specialized Institutions ku Geneva, ntchito yomwe wayigwira kuyambira m’chaka cha 2016. Archbishop Jurkovič yemwe ali ndi zaka 69 amachokera m’dziko la Slovania. Iye anadzodzedwa unsembe m’chaka cha 1977 ndipo ndi m’chaka cha 1984 pomwe anayamba ntchito ya ukazembe. Iye wagwira ntchito ya u kazembe m’maiko a South Korea, Colombia, Russia, Belarus, Ukraine ndi Uzbekistan. Likulu la mpingo wa katolika liri pa ubale wa ukazembe ndi mayiko 183 kuphatikizapo dziko la Malawi.",https://www.radiomaria.mw/papa-wasankha-kazembe-woyimira-likulu-la-mpingo-wa-katolika-mdziko-la-canada/,"June 7, 2021",Izahaki Mwacha
‘Malipiro A President Sanakwere’,Mneneri wa kunyumba ya boma a Brian Banda watsutsa zomwe anthu ena akhala akufalitsa kuti boma lakweza malipiro a mtsogoleri wa dziko lino Dr. Lazarus Chakwera. Watsutsa za nkhaniyo-Banda Banda watsutsa izi lero pa msonkhano wa atolankhani omwe unachitikira ku nyumba ya boma mu mzinda wa Lilongwe. Iye wati zoti malipiro a mtsogoleri wa dziko lino akwera ndi zabodza. Banda wati mtsogoleri wa dziko lino alibe mphamvu yozikwezera malipiro popeza udindo wokweza malipiro a president uli m’manja mwa nthambi yowona za chuma cha boma.,https://www.radiomaria.mw/malipiro-a-president-sanakwere/,"June 7, 2021",Izahaki Mwacha
Anthu A Kwa Mfumu Yaikulu Maseya Adandaula Ndi Kulephereka Kwa Zitukuko,"Anthu okhala ku dera la mfumu yaikulu Maseya m’boma la Chikwawa adandaula kaamba ka kulephereka kwa ntchito za chitukuko zomwe boma limayenera kupereka ku dera lawo. Izi zadziwika pa mkumano omwe anthu olandira ntchito za boma anayitanitsa adindo ogwira ntchito za boma ndi a ndale kuti ayitanitse zitukuko zomwe akuzifuna. Zina mwa ntchito za chitukuko zomwe anthu a kwa Maseya akuzifuna ndi monga, za maphunziro, za misewu yabwino, madzi a ukhondo ndi za chitetezo. Pa mkumanowu, mfumu yaikulu Maseya ya m’bomali inapezerapo mwayi wopereka madandaulo okhudzana ndi kuperewera kwa ntchito za chitetezo m’dera lake zomwe anati sizikuyenda bwino. Kumbali ya chitetezo, mfumu Maseya inati iyo ndi yodandaula ndi mchitidwe wa apolisi ena amene amanyalanyaza kupita ku malo komwe kukuchitika za umbanda. “Polisi yathu mbali ina sakutithandiza chifukwa akakhala kuti mwina munthu wina wagwidwa akumafuna kuti anthu omwewo awapititsire. Komanso pali madera ena omwe akumawaopa kuti apiteko,” inatero mfumu yaikulu Maseya. Koma poyankhapo pa madandaulowa, komishonala wa apolisi ku chigawo chakumwera – kumvuma kwa dziko lino, Chikondi Chingadza, anati zotere zikuchitika chifukwa ofesi yawo ikusowa mayendedwe. Pamenepa komishonala Chingadza watsimikizira anthu a ku Chikwawa kuti vutoli litha posachedwapa popeza boma layika kale padera chikonzero chogula galimoto zina zomwe zidzathandize kuchepetsa vutoli. “Mavuto amene timakumana nawo makamaka ndi mayendedwe. Timatha osawafikira anthu moyenerera, koma padakali pano tonse tikumva kuti boma ligula magalimoto ena. Ndikukhulupilira kuti magalimoto amenewa akabwera padzakhala kusintha,” anatero Chingadza. Mkumanowu anawukonza ndi upangiri wa mabungwe a Centre for Social Concern ndi Catholic Commission for Justice and Peace (CCJP) pansi pa diocese ya mpingo wa katolika ya Chikwawa. M’mawu ake, mkulu owona za mapulani a zachitukuko mu bungwe la Centre for Social Concern, a Kondwani Hara anati mkumanowu anawukonza ndi cholinga choti anthu amene anawaphunzitsa azitha kuyitanitsa adindo osiyansiyana ndi kuyankhapo ku mbali ya zitukuko zomwe akuzisowa.",https://www.radiomaria.mw/anthu-a-kwa-mfumu-yaikulu-maseya-adandaula-ndi-kulephereka-kwa-zitukuko/,"June 7, 2021",Izahaki Mwacha
Banki Zayambitsa Ubale Ndi Ma Banki a M’mudzi,"Banki zina m’dziko muno zayambitsa ubale ndi ma banki a m’mudzi ati pofuna kuthandiza ma banki a m’mudziwa kuti atukuke. Mwa zina iwo afewetsako zina mwa mfundo zao zomwe munthu amayenera kutsata kuti atsegule account komanso kufewetsa chiwongola dzanja pofuna kwa ma Village Bank omwe angafune kubwereka ndalama. Magulu a banki mkhonde Imodzi mwa bankizi ndi ya National. Bank’yi kudzera mwa mkulu yemwe akuwona za ndondomekoyi a Oswin Kasunda yati kunali kofunika kuti awamvetse ma Village Bank makamaka pofwetsa zina mwa mfundo zomwe munthu amayenera kutsata pofuna kutsegula account. A Kasunda anati bank’yi yatsitsa chiwongola dzanja pa ndalama zomwe ma Village Bank angafune kubwereka. Koma polankhulapo pa nkhaniyi mayi Susan Kumwenda omwe ndi m’modzi mwa amayi ochita bizinesi kudzera mu ma banki a m’mudzi anati palibe phindu lopitanso ku banki padakali pano chifukwa poyambilira penipeni ma bank’wa adawakhumudwitsa chifukwa cha mfundo zokhwima zomwe ma bank amatsata kuti munthu atsegule account komanso kubwereka ndalama. “Sitikuwonanso phindu lochitira zimenezo panopa chifukwa achedwa kusintha ndondomeko zawo,” anatero mayi Kumwenda. Padakalipano anthu ambiri akupha ma Kwacha kudzera mu bizinesi ya ma banki a m’mudzi.",https://www.radiomaria.mw/banki-zayambitsa-ubale-ndi-ma-banki-a-mmudzi/,"June 7, 2021",Izahaki Mwacha
Papa Wati Ndi Wokhudzidwa Ndi Imfa Ya Anthu Oposa 130 M’dziko La Burkina Faso,"LaMulungu, Papa Francisco wafotokoza za chisoni chake potsatira imfa ya anthu oposa 130 mu tauni ina ya ku dera lotchedwa Yagha m’dziko la Burkina Faso. Iye wati wayikiza m’mapemphero mizimu ya anthu omwe aphedwa pa chiwembuchi. “Ndili pafupi ndi ma banja onse omwe abale awo aphedwa pa chiwembuchi komanso ndili pafupi ndi anthu onse a m’dziko la Burkina Faso pa nthawi yovutayi. Africa akusowa mtendere osati za chiwembu ngati zimenezi,” watero Papa Francisco. Malipoti ochokera m’dzikolo ati anthu oposa 130 aphedwa pa chiwembuchi chomwe chachitika pakati pa lachisanu ndi loweruka ndipo asanu ndi awiri mwa anthuwa ndi ana. Pambali pa anthu omwe afa pa chiwembuchi anthu ena makumi anayi avulala. Anthu a chiwembuwa aotchanso nyumba za anthu komanso msika. Boma la dziko la Burkina Faso lalengeza kuti anthu m’dzikolo akhala akukhudza malirowa kwa masiku atatu. Padakali pano palibe gulu lomwe lanena kuti ndilo lachita za chiwembuzi ngakhale kuti magulu a za uchifwamba otumikira gulu la al Qaeda ndi Islamic State akhala akuchita zinthu za mtunduwu m’maiko a Burkina Faso, Mali ndi Niger.",https://www.radiomaria.mw/papa-wati-ndi-wokhudzidwa-ndi-imfa-ya-anthu-oposa-130-mdziko-la-burkina-faso/,"June 7, 2021",Izahaki Mwacha
‘Abwenzi A Radio Maria Malawi Ndi Ofunika Mu Mpingo’,"Pamene mpingo wa katolika chaka chino ukuchita zisankho za mabungwe ndi magulu mu mpingowu, nawo Abwenzi a Radio Maria Malawi akangalika kuchititsa chisankho cha maguluwa ku maparishi. Bambo mfumu a parishi ya Ngabu mu dayosizi ya Chikwawa, bambo Ignasio Yohane ayamikira abwenzi a Radio Maria Malawi kaamba ka ntchito imene akuyigwira yofalitsa Uthenga wa Mulungu. Bambo Yohane: Radio Maria imatithandiza Bambo Yohane ananena izi ku parishi yawo pa nthawi ino imene abwenzi a Radio Maria Malawi akukhazikitsa makomiti ndi kuchititsa chisankho cha abwenzi a wayilesiyi. Iwo ati magulu a abwenzi ndi ofunika mu mpingo chifukwa amalimbikitsa Radio Maria Malawi kuti ikhale ya mphamvu kupyolera mu ntchito yotolera chithandizo chopita ku wailesiyi podziwa kuti siyichita malonda. “Radio Maria imatithandiza ife kudziwa ndi kuphunzira mawu a Mulungu. Tsono magulu amenewa ndi ofunika pa parishi, pa tchalichi, pa dayosizi ngakhale mu dziko lonse,” anatero bambo Yohane. Ndipo poyankhulapo, gulupa Joseph Yohane amene amatumikira ku senta ya Goma mu parishi ya Ngabu anati iwo ndi wosangalala kuti tsopano ndi bwenzi wa Radio Maria Malawi. “Ifeyo ndi osangalala kwambiri chifukwa tinkangozimva mbalimu kuti kuli abwenzi, koma titamva kuti gululi lafika pano akhristu pamodzi ndi ineyo ngati gulupa wawo takhala osangalala kwambiri,” anatero gulupa Yonane. Kupatula kutumikira ntchito za wailesiyi, abwenzi a Radio Maria Malawi amathandizanso mpingo ndi mphatso zawo monga, kupereka mphatso za guwa, kusamalira pa tchalitchi ndi kugwira ntchito za chifundo.",https://www.radiomaria.mw/abwenzi-a-radio-maria-malawi-ndi-ofunika-mu-mpingo/,"June 7, 2021",Izahaki Mwacha
‘Kubwera Kwa Bungwe La Abambo Kulimbikitsa Bungwe La Amayi Achikatolika’,"Bambo mlangizi wa bungwe la amayi a mpingo wa katolika mu dayosizi ya Chikwawa, bamboo Ignasio Yohane ati kubwera kwa bugwe abambo lotchedwa Catholic Men Organization (CMO) kuthandiza kulimbikitsa utumiki wa bungwe amayi mu mpingowu lotchedwa Catholic Women Organisation (CWO). Bambo Yohane: Azithandizana potumikira Mulungu Bambo Yohane ati nthawi yakwana tsopano yoti nawo abambo adzuke ndi kugwira ntchito molimbika potukula mpingo kupyolera mu mphatso zomwe ali nazo osati kungolekera amayi okha kujijirika ndi ntchito za mu mpingo. Pamenepa bambo Yohane apempha abambo ambiri kuti alowe mu bungweli kuti athe kumvetsa za udindo wawo wothandiza amayi pa ntchito yotumikira Mulungu. Iwo ati monga bambo mlangizi wa bungwe la amayi, adzipereka kulimbikitsa bungwe la amayi achikatolika kugwira ntchito limodzi ndi bungwe longoyamba kumeneli, la Umodzi wa abambo achikatolika. “Kubwera kwa bungwe ili la abambo, kulimbikitsa gulu la amayi chifukwa amayi ena amabwelera m’mbuyo chifukwa cha kusamvetsa kwa abambo a kwawo. Koma chifukwa choti abambowo akhalanso mu bungwe la abambo, adzatha kumvetsa udindo wawo ndipo sikudzakhala kovuta kuti athandize amayi akwawo kuti atumikire Mulungu kudzera mu bungwe la amayi,” anatero bambo Yohane. Komiti yogwirizira ya bungwe la CMO ku Chikwawa Izi zikudza pa nthawi imene mpingo wa katolika pa dziko lonse ukukondwelera chaka cha Yosefe Woyera ndipo abambo mu mpingowu ayamba kuvomera kuyitana pa mutu wakuti “Ndi mtima wa Atate” pokhazikitsa bungwe la Umodzi wa Abambo Achikatolika. Nawo abambo ku dayosizi ya Chikwawa avomera kuyitanaku pamene ali pa kalikiliki kulimbikitsa ntchito yokhazikitsa ku maprishi onse bungweli lomwe nkhoswe yake ndi Yosefe Woyera. Komiti yongogwirizira ya Catholic Men Organization ku dayosoziyi ndi yomwe ikugwira ntchito yozindikiritsa anthu ndi kukhazikitsa makomiti ku maparishi pamene akukonzekera mwambo waukulu wokhazikitsa bungweli mu dayosiziyo. Padakali pano bungweli alikhazikitsa kale ku maparishi a Nchalo, Chikwawa, Ngabu, Nkhate, Misomali, Changoima ndi Mitondo mwa maparishi khumi ndi anayi omwe ali mu dayosiziyi. Ma archdiocese a Lilongwe ndi Blantyre adakhazikitsa kale bungwe la Catholi Men Organization (CMO).",https://www.radiomaria.mw/kubwera-kwa-bungwe-la-abambo-kulimbikitsa-bungwe-la-amayi-achikatolika/,"June 2, 2021",Izahaki Mwacha
Anthu Atatu Amangidwa Powaganizira Kuti Alanga Okha ndi Kupha Munthu,"Apolisi amanga anthu atatu omwe akuwaganizira kuti akukhuzidwa ndi imfa ya a Aaron Kaphaizi a zaka 38 a m’boma la Kasungu. Malinga ndi wofalitsa nkhani za apolisi m’bomalo Inspector Edna Mzingwitsa, izi zachitika usiku wa pa 1 June chaka chino pomwe malemuwa anatenga chikwama cha munthu wina chomwe munali ndalama zokwana 46 sauzande kwacha pa msika wa Linyangwa m’bomalo. Watsimikiza za nkhaniyo – Mzingwitsa Anthuwa omwe ndi a Dickson Katimbira a zaka 28, a Chisomo Boniface a zaka 21 ndi a Talandira Chisembe a zaka 17, anagwira bambo wakubayu ndi kumumenya modetsa nkhawa. Atamutengera ku chipatala a chipatala anatsimikiza kuti wamwalira kaamba kovulala kwambiri. Pakadali pano apolisi atsekulira anthuwa mlandu wakupha munthu ndipo posachedwapa akawonekera ku khothi. Apolisi apempha anthu m’bomali kuti apewe mchitidwe wolanga okha munthu amene akumuganizira kuti waphwanya malamulo. Malemu Aaron Kaphaizi anali ochokera m’mudzi mwa Kaphaizi mfumu yaikulu Kaphaizi m’boma lomwelo la Kasungu.",https://www.radiomaria.mw/anthu-atatu-amangidwa-powaganizira-kuti-alanga-okha-ndi-kupha-munthu/,"June 2, 2021",Izahaki Mwacha
"Papa Waunika, Kusintha Malamulo Oyendetsera Mpingo Wa Katolika","Mowunikiridwa ndi kalata yotchedwa Pascite Gregem Dei m’chilatini kutanthauza “Weta Nkhosa”, Papa Francisco wawunika ndi kusintha malamulo a bukhu lachisanu ndi chimodzi a Mpingo wa Katolika, Book VI of the Code of Canon Law. Pochita izi, iye akungopitiriza ntchito yomwe Papa Benedicto wa 16 adayiyamba kale. “Polingalira mavuto osiyana-siyana omwe mpingo ukukumana nawo lero komanso poyang’anira zosowa za Mpingo kunali koyenera kuwunikanso malamulo omwe Papa Yohane Paulo Wachiwiri Woyera adawakhazikitsa pa 25 January m’chaka cha 1983,” watero Papa Francisco. Papa Francisco wati tate wa chifundo komanso wa chikondi sakuyenera kuyiwala kuwongolera ngakhale kulanga kumene ana ake pofuna kukonza zinthu komanso kuti zinthu ziziyenda bwino. Iye wati pali zinthu zina zomwe zawonongeka kaamba komangoyang’anira ndipo izi zakhala zikukhumudwitsa akhristu. Papa Francisco wati kukhala chete kwa m’busa pamene zinthu zikulakwika ndi zongowonetsa poyera kuti m’busayo akulephera ntchito yake. Bukhu lachisanu ndi chimodzi la malamulo a mpingo wa katolika ndi lokhudza zilango zoperekedwa kwa anthu ophwanya malamulo ndipo ndi malamulo omwe sakusiyana ndi malamulo omwe maiko amagwiritsa ntchito kwa anthu ophwanya malamulo. Kalata ya Papa Francisco, the Apostolic Constitution “Pascite Gregem Dei” yatuluka pa 23 May 2021 pa tsiku la chaka cha Pentecosite.",https://www.radiomaria.mw/papa-waunika-kusintha-malamulo-oyendetsera-mpingo-wa-katolika/,"June 2, 2021",Izahaki Mwacha
Papa Wati Ndi Kofunika Kumapempherera Anthu Omwe Akukonzekera Moyo Wa Banja,"Mwezi uliwonse Papa amakhala ndi cholinga cha mapemphero ake (prayer intention). Mwezi uno wa June, Papa Francisco akusinkhasinkha za kukoma kwa moyo wa banja. Iye wati ngakhale moyo wa banja uli ndi mavuto, pambali ina kukhala ndi mzako wa chikondi ndi chinthu chokoma. Papa Francisco wati pozindikira kuti moyo wa banja ndi moyo wovuta, ndi kofunika kumawapempherera anthu omwe akukonzekera moyo wa banja. Iye wati kwa omwe akukonzekera moyo wa banja, sakuyenera kudera nkhawa kapena kuchita mantha popeza ulendowu samayenda okha popeza Yesu Khristu amayenda nawo limodzi. Papa Francisco wati Sakramenti la Ukwati ndi lofunika kwambiri m’moyo wa mpingo ndipo wati ndi kofunika kuti anthu omwe akulowa m’banja azikhala ndi nthawi yokwanira yokonzekera moyo umenewu. Iye wati moyo wa banja ndi chiyitanidwe chofumira mu mtima ndipo choncho ndi kofunika kukonzekera mokwanira.",https://www.radiomaria.mw/papa-wati-ndi-kofunika-kumapempherera-anthu-omwe-akukonzekera-moyo-wa-banja/,"June 2, 2021",Izahaki Mwacha
"Ofesi Ya PMS ku Chikwawa Yakonza Msulo Wa Ansembe, Agulupa","Ofesi yoyang’anira mabungwe a utumiki wa a Papa ya Pontifical Mission Societies (PMS) mu dayosizi ya Chikwawa, yayika ndondomeko zopereka maphunziro osula ansembe ndi agulupa ngati njira imodzi yolimbikitsa mabungwewa mu dayosiziyo. Mkulu woyang’anira ofesiyo mu dayosiziyo, bambo Ignasio Yohane anena izi pofotokozera Radio Maria Malawi pa ndondomeko zomwe akonza kuti ofesi yawo ichite m’chaka chino. Bambo Yohane: Aphunzitsi a Tilitonse akuchepa Bambo Yohane ati maphunzirowa adzapindulira ansembe, agulupa ndi aphunzitsi a Tilitonse kuti amvetsetse bwino za udindo wawo wodzindikiritsa akhristu za zochitika ndi mabungwe a utumiki wa a Papa ku maparishi awo. Maphunzirowa awakonza kuti adzawapereke kwa ansembe mu mwezi wa September, agulupa mu mwezi wa November ndipo aphunzitsi a tilitonse mu mwezi wa December chaka chino ku maparishi onse a mu dayosiziyi. Kuchepa kwa aphunzitsi a ana a Tilitonse mu parishiyi ndi china mwa zifukwa zomwe zachititsa kuti ofesi ya PMS mu dayosiziyi idzachititse maphunziro osula maguluwa ndi cholinga choti akhristu adziwe kufunika kwake kwa mabungwewa mu mpingo. “Amene amatithandiza kuphunzitsa makamaka ana komanso kukumbutsa anthu kuti mwezi wakuti wakuti kapena tsiku lakuti lakuti kudzakhala chiyitanidwe akuchepa,” anatero bambo Yohane. Pamenepa bambo Yohane anati ofesi yawo yayika ndondomeko zapadera kuti aphunzitsi a Tilitonse adzasankhidwe mopikisana kuyambira ku malimana, ku matchalichi, ku maparishi mpakana pa dayosizi. Iwo ati potero ntchito yopereka mauthenga ku ofesi ya PMS idzakhala yosavuta kaamba koti magulu onsewa adzagwira ntchitoyi mogwirizana. Bungwe la Pontifical Mission Societies (PMS) lili ndi mabungwe a mautumiki a mu mpingo okwana anayi omwe ndi bungwe la utumiki wa ana lomwe limayang’ana za maphunziro a ana, bungwe la Petro m’postoli lomwe limathandiza ku nyumba zosulira anyamata ofuna kudzakhala ansembe ndi ku nyumba zosulirako atsikana ofuna kudzakhala asisiteri, bungwe la chikhulupiliro ndipo lachinayi ndi bungwe la umodzi pakati pa ansembe ndi anthu a m’zipani za mu mpingo wa Mulungu.",https://www.radiomaria.mw/ofesi-ya-pms-ku-chikwawa-yakonza-msulo-wa-ansembe-agulupa/,"June 1, 2021",AlinafeK
"Papa Watsindika Kufunika Kwa Mwambo, Umodzi pa Masewero","Mtsogoleri wa mpingo wa katolika pa dziko lonse Papa Francisco watsindika za kufunika kwa mwambo komanso umodzi pochita masewero. Malinga ndi malipoti a Vatican Radio, Papa walankhula izi lolemba ku likulu la mpingo ku Vatican pa nkumano wake ndi nthumwi za bungwe loyang’anira masewero a basketball m’dziko la Italy. Mkumanowu wachitika pano pomwe bungweli likukondwerera kuti latha zaka 100 chilikhazikitsireni. Pa mwambowu, Papa wawunikira kuti pali ubale pakati pa mpingo ndi masewero osiyana-siyana ponena kuti zonsezi zimayang’ana za moyo wathunthu wa munthu. Iye wanenanso kuti masewero amathandiza kubweretsa umodzi ndi  kuyanjanitsa anthu. Papa wati kulimbikira pofuna kupambana ndi kofunika osati kumbali ya masewero okha koma ngakhale kumbali ya moyo wa uzimu. Iye wakumbutsa nthumwizi za masewero a basketball m’chaka cha 1955 omwe adachitikira pa bwalo la Saint Peter’s Square ku Vatican omwe Papa Pio wa 12 adawonerera. Papa wamaliza ndi kulimbikitsa akuluakulu a bungwe loyang’anira masewero a basketball kuti azindikiritse achinyamata za kufunika kolimbikira pochita masewero komanso za kufunika kozindikira kuti pochita masewero pamakhala kupambana komanso kulephera. Bungwe loyang’anira masewero a basketball m’dziko la Italy lidakhazikitsidwa m’chaka cha 1921 ndipo ndi membala wa bungwe lalikulu lodziwika kuti International Basketball Federation (FIBA).",https://www.radiomaria.mw/papa-watsindika-kufunika-kwa-mwambo-umodzi-pa-masewero/,"June 1, 2021",AlinafeK
Chakwera Wakhazikitsidwa Kukhala Mkulu Wa Maphunziro a Ukachenjede mu Africa,"Mtsogoleri wa dziko lino Dr. Lazarus Chakwera amukhazikitsa kukhala mkulu wa maphunziro a ukachenjede muno mu Africa (Champion of Higher Education in Africa). Chakwera: Ndikudzindikira kukula kwa udindowu Chakwera amukhazikitsa pa udindowu lero pa mwambo omwe wachitikira ku nyumba ya boma mu mzinda wa Lilongwe. Polankhula atangomukhazikitsa pa udindowu, iye wati akuzindikira kukula kwa udindo omwe walandira pokhala mkulu wa maphunziro a ukachenjede. Iye wati sukulu za ukanjede zili ndi kuthekera kosintha miyoyo ya anthu a mu Africa. Chakwera wati agwiritsa ntchito udindowu ngati njira imodzi yotukulira dziko la Malawi komanso maiko onse a mu Africa. Bungwe lodziwika kuti Regional Universities Forum (RUFORUM) lopangidwa ndi sukulu za ukachenjede za mu Africa ndi lomwe lapereka udindowu.",https://www.radiomaria.mw/chakwera-wakhazikitsidwa-kukhala-mkulu-wa-maphunziro-a-ukachenjede-mu-africa/,"June 1, 2021",AlinafeK
Papa Wathokoza Akatolika Omwe Anapemphera Kolona M’mwezi Wa May,"Mtsogoleri wa mpingo wa katolika pa dziko lonse Papa Francisco wayamikira a Katolika omwe anadzipereka kupemphera kolona mu mwezi wa May. Malinga ndi malipoti a Vatican Radio, Papa wanena izi lolemba pa mapemphero a kolona otsekera mwezi wa May omwe ndi mwezi wa Amayi Maria. Papa wati ndi kofunika kuti a Katolika onse apitirize kupemphera popempha chithandizo cha Mulungu pa mliri wa Coronavirus kudzera mu uneneri wa Amayi Maria maka kuti mliriwu utheretu. Pa mwambo wa mapemphero otsekera mwezi wa Amayi Maria-wu panali kupemphera kuti anthu omwe akusowa ntchito apeze, achinyamata apeze ma banja, akhristu eniake achilimike potumikira mpingo mwa toto moyo, kuti nkhanza zitheretu m’mabanja komanso kuti moyo wa anthu upitilire kutukuka. Pa 1 May Papa Francisco adatsogolera a Katolika pa dziko lonse pochita mapemphero a kolona ngati chiyambi cha mwezi wothamanga ndi Amayi Maria kudzera mu mapemphero a kolona. Iye adapempha a Katolika pa dziko lonse kuti apemphere zolimba mu mwezi wa May kupempha chithandizo cha Mulungu kudzera mu uneneri wa Amayi Maria kuti mliri wa Coronavirus utheretu kuti choncho moyo ubwererenso m’chimake. Mapempherowa a kolona’wa akhala akuchitikanso mu malo oyera akuluakulu makumi atatu m’maiko osiyana-siyana. Mu Mpingo wa Katolika May ndi October ndi miyezi ya Amayi Maria.",https://www.radiomaria.mw/papa-wathokoza-akatolika-omwe-anapemphera-kolona-mmwezi-wa-may/,"June 1, 2021",AlinafeK
Apolisi Amanga Bambo Wina Kaamba Kopha Agogo Ake,"Apolisi m’boma la Chikwawa akusunga m’chitokosi bambo wina wa zaka 37 kaamba kopha agogo ake a zaka 80 zakubadwa. Malingana ndi wofalitsa nkhani za apolisi m’bomalo Sergeant Dickson Matemba, bamboyu Paul Flyton anapha agogo akewo potentha nyumba atasemphana maganizo ndi abale ake usiku wa pa 21 May chaka chino ndipo gogoyo anafera momwemo. Watsimikiza za nkhaniyo – Matemba Kuyambira pa tsikuli, Flyton wakhala akubisala kufikira dzulo pomwe apolisi amugwira atatsinidwa khutu ndi anthu akufuna kwabwino. Flyton anatentha nyumba zokwana zinayi chifukwa chodzadzidwa ndi mkwiyo atasemphana maganizo ndi abale. Zitachitika izi, apolisi ndi a chipatala anafika pamalopo pomwe anatsimikiza kuti agogowo amwalira kaamba ka ululu wa mabala amoto. Paul Flyton yemwe amachokera m’mudzi mwa Mandele kwa mfumu yaikulu Ngabu m’boma la Chikwawa, akuyembekezeka kukayankha mlandu wotentha nyumba komanso wakupha munthu. Padakali pano apolisi m’bomali ayamikira ubale wabwino omwe ulipo pakati pa iwo ndi anthu.",https://www.radiomaria.mw/apolisi-amanga-bambo-wina-kaamba-kopha-agogo-ake/,"June 1, 2021",AlinafeK
Ambuye Stima Ati Apitiriza Kuphunzitsa Akhristu Ubwino Wa Sakramenti La Ukwati,"Episkopi wa dayosizi ya Mangochi, ambuye Montfort Stima ati apitiriza kuphunzitsa akhritsu ndi adindo a m’maparishi osiyanasiyana mu dayosiziyo, za kufunika kolandira sakramenti la ukwati mu mpingo.
Ambuye Stima anena izi poyankhula ndi Radio Maria Malawi pambuyo poyendera akhritsu ndi adindo a parish ya Mpiri m’boma la Machinga. Bishop Stima: Akhristu akungolowana Iwo ati pamene akupitiriza kuchita ulendo wawo oyendera akhritsu ndi adindo a m’ma parish mu dayosizi yawo, awonetsetsa kuti moyo wa sakramenti la ukwati ukutsatidwa kaamba koti limeneli ndi tsinde lenileni la masakramenti ena mu mpingo.
“Tiwonetsesa kuti adindo atengepo mbali pothandiza akhritsu kuti amange maukwati awo kaamba koti akhritsu ambiri tsopano akungolowana osamanga maukwati. Sakramenti la ukwati ndi tsinde leni leni la masakramenti ena chifukwa munthu akalandira sacramentili sikukhala kovuta kuti alandirenso ma Sacramenti ena,” anatero Ambuye Stima.
Kumbali ya mpingo wodzidalira, ambuye Stima anati akhritsu akuyenera kusintha maganizidwe awo a chikale ozolowera kulandira thandizo, ndipo azindikire kuti tsopano ayenera kukhala ndi udindo osamalira atumiki awo powapatsa zosowa pa moyo wawo wa tsiku ndi tsiku kaamba koti chikhritsu chimaoneka ndi ntchito zake.
Poyankhulapo bambo mfumu a parish ya Mpiri, bambo Lazarus Girevulo anati ulendo wa ambuye Stima ku parishiyi uthandizira kulimbikitsa moyo wa chikhritsu kudzera m’ma sakramenti kaamba koti iwo atambasula bwino za kufunika kwa masakramentiwa, ndipo ati awonetsetsa kuti uthengawu ufalikire ma tchalitchi ozungulira parishyo.
Padakali pano ambuye Stima akupitirza kuyendera akhritsu ndi adindo m’maparish osiyana siyana mu dayosiziyo powathandiza kumvetsa bwino za ubwino wolandira masakramenti mu mpingo komanso za mpingo wodzidalira.",https://www.radiomaria.mw/ambuye-stima-ati-apitiriza-kuphunzitsa-akhristu-ubwino-wa-sakramenti-la-ukwati/,"May 31, 2021",AlinafeK
Papa Wati Utatu Woyera Wa Mulungu Umawulula Chikondi Cha Mulungu,"Mtsogoleri wa mpingo wa katolika pa dziko lonse Papa Francisko wati Utatu Woyera wa Mulungu umawulula kuti Mulungu ndi chikondi. Papa wanena izi polankhula lamulungu kwa anthu omwe anasonkhana pa bwalo la Saint Peter’s Square komanso polankhula ku dziko lonse kudzera pa wayilesi ya kanema ndi makina a intaneti kuchokera pa zenera la nyumba ya Vatican Apostolic Palace. Iye wapitirizanso kunena kuti chaka cha Utatu Woyera chimathandiza akhristu kusinkhasinkha za chikondi cha Mulungu chomwe ndi chodabwitsa. “Chaka cha Utatu Woyera chimatithandiza kusinkhasinkha misiteri imeneyi ya chikondi komanso kuwala komwe tidachokera ndipo komwe ulendo wathu wa pansi pano udzakathere,” watero Papa Francisco. Iye wati Utatu Woyera wa Mulungu ndi misiteri yomwe ndi nzeru za umunthu ndi kovuta kumvetsa. Papa Francisco wamaliza ndi kunena kuti ndi Yesu Khristu yemwe adawulula za Utatu Woyera ponena za Mulungu Atate ndipo asadakwere kumwamba adanena zotumiza mphatso ya Mzimu Woyera, nkhoswe komanso msangalatsi wa akhristu.",https://www.radiomaria.mw/papa-wati-utatu-woyera-wa-mulungu-umawulula-chikondi-cha-mulungu/,"May 31, 2021",Izahaki Mwacha
‘Kuyiphula Ndi Lisiti Langa’ Yadzetsa Chikhulupiriro Pa Malonda,"Pamene bungwe lotolera msonkho mdziko muno la Malawi Revenue Authority (MRA) linakhazikitsa ntchito yomemeza anthu kutsina khutu bungweli pa nkhani zozemba kupereka msonkho zomwe zimachitika pakati pa ogula ndinso ogulitsa malonda yotchedwa Kuyiphula ndi lisiti langa promotion, zadziwika kuti ntchitoyi yabereka zipatso. Mneneli wa bungweli Steven Kapoloma wati kwa nthawi yoyamba anawona anthu ochuluka akubwera poyera kuwulula ku bungweli a kamberembere omwe akhala akuzemba kupereka lisiti lomwe limawonetsa ndalama za msonkho omwe katundu ogulidwa wakhoma ku bungweli. Kapoloma: Ndalama zimenezi zikanatha kutayika Iye wati bungwe la MRA lakwanitsa kutolera ndalama zokwana 300 miliyoni pa nyengo yosaposera miyezi itatu ndipo ndalama zokwana 25 miliyoni ndi zomwe anthu osiyanasiyana alandira kudzera mu ndondomekoyi. “Izi zikutanthauza kuti ndalama tapezazi zikanatha kutayika ngati kampeniyi ikanapanda kukhalapo, komanso anthu ogula malonda sakanakhala ndi chidwi chodziwa udindo wao opereka nsonkho poulula zachinyengo zomwe zimachitika pa msonkho maka malo ogulitsira malonda,” anatero Kapoloma. Mkuluyu wati padakali pano bungweli likhala pansi ndi kuwunika za tsogolo la ntchitoyi kaamba koti yakwaniritsa chiyembekezo chawo. Koma poyankhula ndi anthu ena ogula malonda m’mizinda ya Blantyre, Lilongwe, Zomba ndi Mzuzu, ambiri mwa iwo apempha kuti bunweli liwonjezere nthawi ya mpikisanowu. Wayisoni Selemani wa mu mzinda wa Zomba, anati akanakondwa bungweli likanakhazikitsa ntchitoyi kuti ipitilire kaamba koti imathandiza mbali zonse pakati pa  bungweli komanso anthu ogula malonda. Naye wamalonda wina wa mu mzinda wa Lilongwe James Kameza anati kampeniyi yathandizanso a malonda akulu akulu kuti azipereka msonkho wa VAT omwe umathandiza chitukuko cha dziko lino. “Mpikisanowu watithandizanso ife kuti tizigulitsa katundu chifukwa mitengo yathu ife imakhala yocheperako kuyerekeza ndi a malonda akulu akuluwa kaamba koti iwowo ali ndi makina a VAT pamene ife tilibe koma iwowo akamazemba msonkhowu zimachititsa kuti tizifanana mitengo zomwe zimapweteka ifeyo maka pa makasitomala omwe amatisiya kupita mu sitolo zawozo,” anatero Kameza. Mpikisano wa Kuiphula Ndi Lisiti Langa, unayamba mwezi wa March ndipo ukuyenera kutha pa 31 May chaka chino ndipo anthu osachepera 600 ndi omwe anapereka umboni ku bungweli kudzera ku nammbala za foni zomwe zinakhazikitsidwa komanso ena amapita ku maofesi a Positi m’mizinda  ikulu ikulu inayi ya dziko lino komwe kunali ogwira ntchito a bungweli.",https://www.radiomaria.mw/kuyiphula-ndi-lisiti-langa-yadzetsa-chikhulupiriro-pa-malonda/,"May 31, 2021",Izahaki Mwacha
Papa Wayamikira Sisitere Wa Ku America Pothandiza Anthu Othawa Kwawo,"Mtsogoleri wa mpingo wa katolika pa dziko lonse, Papa Francisko wayamikira sisiteri wina wa mdziko la United States of America kaamba ka chifundo chake pothandiza anthu othawa kwawo pa zifukwa zosiyanasiyana. Sister Pimentel Papa wanena izi kudzera mu uthenga wa pa kanema omwe watumiza kwa Sister Norma Pimentel a m’chipani chodziwika kuti Missionary of Jesus yemwenso ndi mkulu wa mabungwe a chifundo a mpingo wa Katolika. Mu uthengawu Papa wayamikira Sisitere’yu ndi onse ogwira nawo ntchito chifukwa cha ntchito yotamandika yothandiza anthu othawa kwawo pa zifukwa zosiyana-siyana ku malire a dziko la United States of America ndi dziko la Mexico. “Zikomo kwambiri chifukwa cha zomwe mukuchita pothandiza anthu. Zikomo kwambiri polandira anthu amenewa. Ena akungofuna moyo wabwino kuti awonjezere pa zomwe ali nazo kale, pamene ena akuthawa mavuto osaneneka komwe akuchokera,” watero Papa Francisco mu uthengawu. Iye wafotokoza kuti anthu othawa kwawo akuyenera kulandiridwa bwino, kutetezedwa ndi kukhala nawo bwino. Papa Francisco wamaliza uthengawu popereka madalitso ake kwa Sisitere’yu ndi onse ogwira naye ntchito ndipo naye wapemphanso anthuwa kuti azimupempherera. Anthu oposa 23,000 omwe ambiri mwa iwo ndi ochokera ku maiko a ku Latin America ofuna kulowa m’dziko la United States of America akhala akuthandizidwa ku malire a dziko la United States of America ndi Mexico.",https://www.radiomaria.mw/papa-wayamikira-sisitere-wa-ku-america-pothandiza-anthu-othawa-kwawo/,"May 31, 2021",Izahaki Mwacha
Amuna Anayi Anjatidwa Kaamba Koba Ng’ombe 7,"Apolisi ku Chikwawa amanga amuna atatu powaganizira kuti aba ng’ombe zinayi za ndalama zokwana 1.2 Million Kwacha. Iwo amapita ndi ng’ombe ku Blantyre pogwiritsa ntchito galimoto yomwe nambala yake ndi DA6903, ndipo akawonekera ku bwalo la mlandu kuti akayankhe pa mlandu wakuba ziweto. Izi zikuchitika pamene adindo ndi anthu okhudzidwa ku chigwa cha mtsinje wa Shire akudandaula ndi kukula kwa mchitidwe wakuba ziweto. Apolisi amanga anthuwa zitadziwika kuti mlimi wina wa m’mudzi wa Gonda kwa mfumu yaikulu Ngabu ziweto zake zasowa m’mawa wa pa 24 May 2021. Iye anachita changu kudziwitsa apolisi a pa malo ochitira chipikisheni a Thabwa ndi Kamuzu Bridge. Pamenepa ndi pomwe apolisi amene anali pa ntchito pa Kamuzu Bridge anagwira galimoto yomwe nambala yake ndi DA 6903 itanyamula ng’ombe zinayi zomwe amalowera nazo ku Blantyre ndipo anamanga a Vito January wa zaka 48 zakubadwa, John Tenson wa zaka 22 zakubadwa ndi Harris Phiso wa zaka 37 zakubadwa. Apa ndi pamene mlimiyo anamuyitana ndipo anazindikira kuti ziwetozo ndi zake zomwe zinachititsa kuti woyendetsa galimotoyo amumange limodzi ndi anzake ena awiri. Vito January amachokera m’mudzi wa Saini ndipo John Tenson amachokera m’mudzi wa Masanduko onsewa kwa Mfumu yaikulu Ngabu m’boma la Chikwawa, pamene Harris Phiso wa zaka 37 zakubadwa amachokera m’mudzi wa Ngwaya kwa Mfumu yaikulu Chigalu m’Boma la Blantyre. Mu nkhani inanso ya ngati yomweyi, pa 25 May 2021 apolisi a bomali amanganso Henry Alexander wa zaka 45 zakubadwa wa m’mudzi wa Sande kwa mfumu yaikulu Maseya m’boma la Chikwawa. Alexander amumanga pa malo ochitirapo chipikisheni a Thabwa atanyamula ng’ombe zitatu zakupha kale mu galimoto ya Cienta yomwe nambala yake ndi CK 6471. Mkuluyu akawonekera ku khoti kuti akayankhe pa mlandu wonyamula nyama popanda makalata a chilolezo ndipo amuna ena atatu aja kuti nawo akayankhe pa mlandu wakuba zifuyo. Ngakhale mchitidwewu wakula chonchi m’bomali, apolisi akutsimikizira alimi kuti akhwimitsa chitetezo ku malo awo onse ochitirako chipikisheni kuti ateteze umbava wakuba ziweto.",https://www.radiomaria.mw/amuna-anayi-anjatidwa-kaamba-koba-ngombe-7/,"May 27, 2021",Izahaki Mwacha
Alipira 1.4 Million Kaamba Kopha Nyama Ya Kaphulika Mu Nkhalango Ya Majete,"Bwalo la mlandu lalamula mkulu wina kuti alipire chindapusa cha ndalama zokwana 1.4 million kwacha chifukwa chakupha nyama m’nkhalango yotetezedwa ya Majete m’boma la Chikwawa. Bwalo la First Grade Magistrate m’bomali pa 25 May, 2021 lidamva kuti Patrick Faindani analowa m’nkhalango yotetezedwa ya Majete ndikuphamo nyama ya kaphulika. Wofalitsa nkhani za apolisi m’boma la Chikwawa, Sergeant Dickson Matemba wauza Radio Maria Malawi kuti Faindani anapalamula milanduyi pa 10 March, 2021 pomwe analowa mu nkhalangoyi ndi kuphamo nyama yotetezedwayi pogwiritsa ntchito mfuti ya namgogoda. Koma mu bwaloli Faindani anayikana milanduyi zomwe zinachititsa kuti khoti liyitanitse mboni zitatu kudzaperekera umboni wotsutsana naye. Pamenepa, wotengera mlandu ku khoti, Sub Inspector Danford Otala anapempha bwaloli kuti limupatse chilango chokhwima mkuluyu ponena kuti zomwe wachita ndi zopereka chiwopsezo ku zachilengedwe mu nkhalango ya Majete. Iye anawonjeza kuti mkuluyu amulange pakuti nkhalangoyi yataya ndalama zokwana 1.4 million kwacha zomwe ndi mtengo wa nyama yotetezedwayo. Komabe Faindani podandaula anapempha bwaloli kuti limufewetsere chilango popeza amasamalira amayi ake omwe ndi wokalamba, mkazi wake ndi ana ake awiri. Koma mu chigamulo chake, First Grade Magistrate Gladstone Chilundu anagwirizana ndi akumbali ya boma polamula Faindani kuti apereke chindapusa cha ndalama zokwana K50, 000 pa mlandu wolowa mu nkhalango yotetezedwa ndipo akalephera akagwire ukayidi wa miyezi 12 komanso kupereka chindapusa cha ndalama zokwana 1.4 million kwacha chifukwa chakupha nyamayo ndipo akalephera akagwire ukayidi wa miyezi 24 mwakalavula gaga. Ngakhale izi zili chomwechi, wopalamula milanduyu walephera kupereka ndalamazi ndipo amutumiza ku ndende ya Chikwawa komwe wayamba kugwira ukayidi wake. Patrick Faindani ndi wa zaka 38 zakubadwa ndipo amachokera m’mudzi mwa Gawani kwa Mfumu yaikulu Chapananga boma la Chikwawa.",https://www.radiomaria.mw/alipira-1-4-million-kaamba-kopha-nyama-ya-kaphulika-mu-nkhalango-ya-majete/,"May 27, 2021",Izahaki Mwacha
Bwalo la Milandu Lalamula Mzika Ya Dziko La Mozambique Ituluke Mdziko Muno Pasanathe Masiku 14,"Bwalo la milandu m’boma la Mangochi lalamula mzika ya mdziko la Mozambique Isekiel Mario kuti ipereke chindapusa cha ndalama yokwana 150 Thousand Kwacha kapena kukakhala ku ndende kwa chaka chimodzi kaamba kopezeka olakwa pa mlandu olowetsa munthu wina wa chilendo mdziko muno opanda chilorezo. Malinga ndi woyimira boma pa milandu Sub Inspector Regina Chikungwa, pa 24 mwezi uno Mario anatenga Maligalita Francisco a zaka 21 zakubadwa a m’mudzi wa Lichinga mdziko la Mozambique, kuti alowe nawo mdziko muno pa galimoto ya mtundu wa Scania yomwe nambala yake ndi SA 8500. Atafika pa msika wa Masuku apolisi anachita chipikisheni galimotoyi ndipo anapeza mayiyu ali mu galimotoyi koma alibe ziphatso zovomerezeka ndipo apolisiwa anagwira mkuluyi ndi kukamutsekera mu chitolokosi. Atakawonekera ku bwalo la milandu, mkuluyi anamupeza olakwa pa mlanduwu ndipo popereka chigamulo chake First Grade Magistrate Mthunduwantha Mpasu wati kupatula chigamulochi mkuluyi amulamulanso kuti atuluke mdziko muno masiku 14 asanathe.",https://www.radiomaria.mw/bwalo-la-milandu-lalamula-mzika-ya-dziko-la-mozambique-ituluke-mdziko-muno-pasanathe-masiku-14/,"May 27, 2021",Izahaki Mwacha
Papa Walangiza Akhristu Asamafooke Kuchita Mapemphero,"Mtsogoleri wa mpingo wa katolika pa dziko lonse Papa Francisko walangiza akhristu kuti asamafooke kuchita mapemphero. Papa wanena izi lachitatu polankhula kwa anthu omwe anasonkhana pa bwalo la Saint Damasus ku Vatican komanso ku dziko lonse kudzera pa wayilesi ya kanema ndi makina a intaneti. Iye walankhula izi popitiriza maphunzitso ake pa mutu wa mapemphero, catechesis on christian prayer. “Ngati Mulungu ndi tate ndi chifukwa chiyani saamva mapemphero a anthu koma chonsecho adatitsimikizira kuti amapereka zinthu zabwino kwa ana ake. Ndi chifukwa chiyani sayankha zomwe timupempha,” Papa Francisco wati izi ndi zomwe anthu amalingalira mu mtima mwao. Iye waunikira akhristu kuti yankho labwino likupezeka mu Katekisimu wa Katolika. Papa Francisco wati Katekisimu wa Katolika akunena kuti mapemphero si ngati matsenga opereka mayankho pompopompo. Iye wati akhristu akuyenera kudzichepetsa pa maso pa Mulungu, kuchita mapemphero ofumira mu mtima ndi kupewa kumangolankhula ndi pakamwa chabe. Iye wati Mulungu atha kuyankha pompopompo pamene nthawi zina yankho limabwera pa nthawi yake yoikika ya Mulungu’yo.",https://www.radiomaria.mw/papa-walangiza-akhristu-asamafooke-kuchita-mapemphero/,"May 27, 2021",Izahaki Mwacha
Papa wasankha Archbishop Roche Kukhala Mkulu Owona za Chipembedzo ndi Masakrament,"Mtsogoleri wa mpingo wa katolika pa dziko lonse Papa Francisco wasankha Archbishop Arthur Roche kukhala mkulu watsopano wa bungwe lowona za chipembedzo ndi masakramenti. Malinga ndi ofesi yofalitsa mauthenga ku likulu la mpingo ku Vatican, Archbishop Roche amusankha pa udindowu lachiwiri pa 25 May, 2021. Ofesiyi yapitilira kunena kuti Papa Francisco wasankhanso Archbishop Vittorio Francesco Viola kukhala mlembi wa bungweli pamene Bishop-elect Aurelio García Marcías amusankha kukhala wachiwiri kwa mlembi. Asadamusankhe kukhala pa udindo wa mkulu wa bungwe lowona za chipembedzo ndi masakramenti, Archbishop Roche adali mlembi wa bungweli. Archbishop Roche akulowa m’malo mwa Cardinal Robert Sarah yemwe adali mkulu wa bungwe loona za Chipembedzo ndi ma Sakramenti. Pa 20 February chaka chino Papa Francisco adavomera kuti Cardinal Sarah atule pansi udindo wake mogwirizana ndi malamulo a Mpingo wa Katolika, Code of Canon Law, omwe amanena kuti Bishop, Archbishop ngakhale Cardinal akuyenera kulemba kalata kwa Papa yopempha kuti atule pansi udindo wake pamene wakwanitsa zaka 75 za kubadwa.",https://www.radiomaria.mw/papa-wasankha-archbishop-roche-kukhala-mkulu-owona-za-chipembedzo-ndi-masakrament/,"May 27, 2021",Izahaki Mwacha
Papa Wapempha A Katolika Apemphere Limodzi Ndi Akhristu A M’dziko La China,"Mtsogoleri wa mpingo wa katolika pa dziko lonse Papa Francisco wapempha a katolika pa dziko lonse kuti alumikizane ndi akhritsu a m’dziko la China pomwe lero akuchita chaka cha nkhoswe yawo amayi Maria aku Sheshan ku Shanghai. Malinga ndi malipoti a wayilesi ya Vatican, Papa walankhula izi lamulungu kwa anthu omwe anasonkhana pa bwalo la Saint Peter’s Square komanso ku dziko lonse kudzera pa wayilesi ya kanema ndi makina a intaneti kuchokera pa zenera la nyumba ya Vatican Apostolic Palace. Iye wauza a Katolika pa dziko lonse kuti a Katolika a m’dziko la China amalemekeza amayiwa popemphera kudzera mu uneneri wawo poyika m’manja mwa Mulungu mavuto awo angakhalenso chimwemwe chawo. “Ndi chinthu chabwino kuti ngati ana a banja limodzi la Mulungu tilumikizane nao anzathuwa monga akhristu oyamba aja anachitira pa tsiku lija la Pentekosite,” anatero Papa. Iye wati ndi pemphero lake kuti pamene a Katolika m’dzikolo akuchita chakachi Mzimu Woyera akhale nawo ndi kumawaunikira nthawi zonse kuti akhale zida zenizeni za chilungamo ndi mtendere. M’chaka cha 2007, Papa Benedicto wa 16 adalimbikitsa a Katolika pa dziko lonse kuchita nawo chaka chimenechi.",https://www.radiomaria.mw/papa-wapempha-a-katolika-apemphere-limodzi-ndi-akhristu-a-mdziko-la-china/,"May 24, 2021",Izahaki Mwacha
Papa Wachita Zokambirana Ndi President Wa Bungwe La European Commission,"Mtsogoleri wa mpingo wa katolika pa dziko lonse Papa Francisco wachita zokambirana ndi mtsogoleri wa bungwe la European Commission Ursula Von Der Leyen. Papa ndi Der Leyen Malinga ndi malipoti awayilesi ya Vatican, zokambiranazi zinachitikira ku likulu la mpingowu ku Vatican. Ofesi yomwe imafalitsa ma uthenga ku likulu la Mpingo wa Katolika ku Vatican, yati mu zokambirana zawo atsogoleri awiriwa akhutira ndi ubale wabwino pakati pa likulu la Mpingo wa Katolika ndi bungwe la European Commission. Atsogoleriwa ati chitsanzo cha ubale wabwino ndi chikonzero chomwe chili mkati cha chikondwerero kuti patha zaka makumi asanu (50) chikhazikitsireni ubalewu. Iwo akambirananso za mavuto omwe maiko a ku ulaya akukumana nawo, za mliri wa coronavirus, kusintha kwa nyengo, za anthu othawa kwawo pa zifukwa zosiyana-siyana komanso za kusamvana pakati pa maiko a Israel ndi Palestina. Atatha nkumano wake ndi Papayu, Von der Leyen wachitanso zokambirana ndi mlembi wa mkulu wa likulu la mpingo wa Katolika Cardinal Pietro Parolin komanso mkulu wa ofesi yoona za ubale wa likulu la Mpingo wa Katolika ndi maiko ena Archbishop Paul Gallagher.",https://www.radiomaria.mw/papa-wachita-zokambirana-ndi-president-wa-bungwe-la-european-commission/,"May 24, 2021",Izahaki Mwacha
“A Malawi Asadere Nkhawa ndi Lipoti La Kagwiridwe Ntchito M’boma”,"Mneneri wa ku nyumba ya boma a Brian Banda ati a Malawi asawone kuchedwa kutuluka kwa lipoti la wachiwiri kwa mtsogoleri wa dziko lino, yemwe amawunika ntchito zosiyana siyana za m’boma. A Banda amayankhula izi lero pa msonkhano wa atolankhani omwe umachitikira ku nyumba ya mtsogoleri wa dziko lino. Chilima anapereka lipotilo kwa Chakwera masiku apitawa Iwo amalankhula izi kutsatira nkhawa za anthu ena kuti wachiwiri kwa mtsogoleri wa dziko lino Dr. Saulos Chilima wapereka lipotili mkachipinda komata kwa mtsogoleri wa dziko linoyu pamene m’mbuyomu anati adzalipereka poyera kuti anthu adziwe zomwe zilimo. A Banda ati ndi mtsogoleri wa dziko lino yemwe adalamula kuti izi zichitike choncho lipotili linayenera kuperekedwa kwa iye. “Chimene wachiwiri kwa mtsogoleri wa dziko lino anadzachita ndi kunena kuti awonane ndi mtsogoleri wa dziko lino ndi kufotokoza za momwe ntchitoyo inayendera,” anatero Banda. Iye wati palibe vuto lililonse pakati pa awiriwa kaamba koti mtsogoleri wa dziko linoyu ndi yemwe apereke chiganizo pa nkhaniyi.",https://www.radiomaria.mw/a-malawi-asadere-nkhawa-ndi-lipoti-la-kagwiridwe-ntchito-mboma/,"May 24, 2021",Izahaki Mwacha
Msungwana Wa Standard 4 Wafa Kaamba Kochotsa Pathupi,"Msungwana wina wa zaka 14 yemwe amaphunzira pa sukulu ya primary ya Makota m’boma la Dedza, wafa kamba kofuna kuchotsa pathupi pa ya miyezi isanu. Malinga ndi wachiwiri kwa mneneri wa apolisi m;bomali Sergeant Cassim Manda, msungwanayu Yamikani Sikiyo anachimwitsidwa mwezi wa January chaka chino ndipo wati sanafotokozere agogo ake omwe amakhala nawo za nkhaniyi  m’malo mwake anawauza amzake kuti mnyamata  wina wa zaka 16 yemwe anali naye pa ubwezi wa mseri ndipo amaphunzira naye limodzi ndi yemwe wamupatsa pathupipo. Manda wati patapita nthawi msungwanayu anaganiza zochotsa pathupipo kudzera kwa dotolo wa zitsamba ndipo atangomwa mankhwala omwe anapatsidwa ndi dotoloyu anayamba kuvutika m’thupi mwake kufikira pomwe wamwalira. Zotsatira za ku chipatala zasonyeza kuti msungwanayu wamwalira kaamba ka vuto la uchembere lomwe ladza pambuyo pomwa mankhwalawa. Pakadali pano apolisi m’bomali akusakasaka sing’anga yemwe anapereka mankhwala kwa msungwanayu.",https://www.radiomaria.mw/msungwana-wa-standard-4-wafa-kaamba-kochotsa-pathupi/,"May 24, 2021",Izahaki Mwacha
CHAKA CHA PENTEKOSITE : Mulole Mzimu Woyera kuti azikutsogolerani,"CHAKA CHA PENTEKOSITE Mulole Mzimu Woyera kuti azikutsogolerani  Chaka B Psalter Week IV  Liturgical Vestment: R 23 May 2021 Mzimu wa Ambuye wadzaza pa dziko lonse lapansi, umagwirizira zinthu zonse pamodzi. umadziwa zonse zimene anthu amalankhula, alleluia. PEMPHERO LOYAMBIRIRA Inu Mulungu, amene kudzera m’misteri ya chaka ichi cha Pentekoste, mukuyeretsa mpingo wanu wa pamalo ponse, mwa anthu ndi mafuko onse; tikukupemphani kuti mutsitse mphatso za Mzimu Woyera pa dziko lonse lapansi, ndipo ndi chaulere chanu chakumwamba chimene chidaagwira ntchito pamene Mthenga Wabwino udalalikidwa koyamba, mudzazenso lero mitima ya okhulupirira Inu. Mwa Yesu Khristu yemweyo, Ambuye ndi Mulungu wathu, amene ali ndi moyo ndi ufumu limodzi nanu ndi Mzimu Woyera, Mulungu mmodzi, tsopano ndi panthawi zosatha. Amen.   MAU OYAMBA                                               Ntchito 2:1-11 Mau a m’Buku la Ntchito za Atumwi  Onse aja adadzazidwa ndi Mzimu Woyera, ndipo adayamba  kulankhula zilankhulo zachilendo. Pamene tsiku la chikondwerero cha Pentekoste lidafika, iwo onse anali pamodzi m’nyumba imodzi. Mwadzidzidzi kudamveka kuchokera kumwamba mkokomo ngati wa mphepo yaukali, nudzaza nyumba yonse imene ankakhalamo. Ndipo adaona ngati timalawi ta moto tooneka ngati malilime tikugawikana nkukhala pa iwo, aliyense kakekake. Onse aja adadzazidwa ndi Mzimu Woyera, ndipo adayamba kulankhula zilankhulo zachilendo, monga Mzimuyo ankawalankhulitsira. Tsono, m’Yerusalemu muja munali Ayuda ena, anthu okonda Mulungu, ochokera ku maiko onse a pa dziko lapansi. Pamene mkokomo uja udamveka, anthu ambirimbiri adasonkhana. Onse adadodoma, chifukwa aliyense mwa iwo ankawamva akulankhula chilankhulo chake. Adadabwa, nathedwa nzeru ndipo adati, “Kodi onse akulankhulawa, si Agalileya? Nanga bwanji aliyense mwa ife akuwamva akulankhula chilankhulo chakwao? Ena mwa ife ndi Aparti ndi Amedi ndi Aelami, ena ndi okhala ku Mesopotamiya, ku Yudeya ndi ku Kapadokiya, ku Ponto ndi ku Asiya, ku Frijiya ndi ku Pamfiliya, ku Ejipito, ndi ku madera a Libiya kufupi ndi ku Kirene, ena ndi alendo ochokera ku Roma, ndiye kuti Ayuda ndi ena otsata za Chiyuda. Enanso ndi Akrete ndi Aarabu, komabe tonse tikuwamva anthuwa akulankhula m’zilankhulo zathu za ntchito zazikulu za Mulungu.”  Mau a Ambuye.                                                                                                                                                                                                                                                                                                                    Tithokoze Mulungu.   Nyimbo ya Salimo                                       Salimo  104:1.24.29-31.34  Ch.    Tumizani Mzimu wanu, Ambuye, ndipo muwalitsenso dziko lonse lapansi.  Tamanda Chauta, iwe mtima wanga. Inu Chauta, Mulungu wanga, ndinu aakulu kwambiri. Mumavala ulemu ndi ufumu. Ch.    Tumizani Mzimu wanu, Ambuye, ndipo muwalitsenso dziko lonse lapansi. Inu Chauta ntchito zanu nzambiri, zonse mwazipanga mwanzeru, ndipo dziko lapansi ladzaza ndi zolengedwa zanu. Ch.    Tumizani Mzimu wanu, Ambuye, ndipo muwalitsenso dziko lonse lapansi. Mukazibisira nkhope yanu, zimachita mantha ndi kutaya mtima. Mukazichotsera mpweya, zimafa nkubwerera ku fumbi. Ch.    Tumizani Mzimu wanu, Ambuye, ndipo muwalitsenso dziko lonse lapansi. Mukatumiza mpweya wanu zimalengedwa, ndipo mumakonzanso maonekedwe a dziko lapansi. Ulemerero wa Chauta ukhalebe mpaka muyaya, Chauta akondwe nazo ntchito zakezo. Ch.    Tumizani Mzimu wanu, Ambuye, ndipo muwalitsenso dziko lonse lapansi. Mapemphero anga amkomere Chauta, popeza kuti ndimakondwa mwa Iye. Ch.    Tumizani Mzimu wanu, Ambuye, ndipo muwalitsenso dziko lonse lapansi. MAU ACHIWIRI                                                     Agalatia 5: 16-25 Mau a m’Kalata ya Paulo Woyera kwa Agalatia    Zipatso zimene Mzimu Woyera amabweretsa m’moyo wa munthu.  Chimene ndikufuna kunena ndi ichi: Mulole Mzimu Woyera kuti azikutsogolerani. Mukatero, pamenepo simudzachita zimene khalidwe lanu lokonda zoipa limalakalaka. Pakuti khalidwelo limalakalaka zotsutsana ndi zimene Mzimu Woyera afuna, ndipo zimene Mzimu Woyera afuna zimatsutsana ndi zimene khalidwe lokonda zoipalo limafuna. Ziwirizi zimadana, kotero kuti simungachite zimene mufuna kuchita. Koma ngati Mzimu Woyera akutsogolerani, ndiye kuti sindinunso akapolo a Malamulo a Mose. Zochita za khalidwe lokonda zoipa zimaonekera poyera. Ndi izi: Dama, kuchita zonyansa, kusadziletsa, kupembedza mafano, ufiti, chidani, kukangana, kaduka, kupsa mtima, kudzikonda, kusagwirizana, kuchita mipatuko, dumbo, kuledzera, kudakwa pa maphwando achipembedzo, ndi zina zotere. Ndikukuchenjezani tsopano, monga ndidaachitanso kale, kuti anthu amene amachita zotere, sadzalandirako Ufumu wa Mulungu. Koma zipatso zimene Mzimu Woyera amabweretsa m’moyo wa munthu ndi izi: Chikondi, chimwemwe, mtendere, kuleza mtima, chifundo, kukoma mtima, kukhulupirika, kufatsa ndiponso kudziletsa. Zimenezi palibe lamulo loziletsa. Amene ali ake a Khristu Yesu, adalipachika pa mtanda khalidwe lao lokonda zoipa, pamodzi ndi zokhumba zake ndi zilakolako zake. Ngati Mzimu Woyera adatipatsa moyo, tilolenso kuti Mzimu yemweyo azititsogolera. Mau a Ambuye.                                                                                                                                                                                                                                                                                                                    Tithokoze Mulungu Nyimbo ya Mthenga Woyera Aleluya.      Bwerani Mzimu Woyera, mudzaze m’mitima ya anthu okhulupirira ndipo chikondi chanu chikhazikike mwa iwo. Aleluya. MTHENGA WOYERA                      Yohane 15:26-27. 16:12-15 Mau a Mthenga Woyera monga adalembera Yohane    Nkhosweyo ndi Mzimu wa choona wofumira mwa Atate.  Iyeyo akadzabwera, adzandichitira umboni. “Koma pali Nkhoswe imene ndidzakutumizireni kuchokera kwa Atate. Nkhosweyo ndi Mzimu wa choona wofumira mwa Atate. Iyeyo akadzabwera, adzandichitira umboni. Inunso mudzandichitira umboni, popeza kuti mwakhala nane kuyambira pa chiyambi.” “Ndili nawo mau ena ambiri oti ndikuuzeni, koma simungathe kuwamvetsa tsopano ai. Koma akadzafika Mzimu wodziwitsa zoona uja adzakuphunzitsani zoona zonse. Pakuti sadzalankhula zochokera kwa Iye yekha ai, koma zilizonse zimene Atate adzamuuze, ndizo zimene adzalankhula. Ndipo adzakudziwitsani zinthu zam’tsogolo. Adzandilemekeza, pakuti adzatenga zochokera kwa Ine nadzakudziwitsani. Zonse za Atate nzanga. Nchifukwa chake ndanena kuti adzatenga zochokera kwa Ine, nadzakudziwitsani inu.” Mthenga wa Ambuye.                                                                                                                                                                                                                                                    Ulemu kwa Inu Ambuye Yesu Khristu. ULALIKI Abale ndi alongo okondedwa mwa Ambuye athu Yesu Khristu. Lero tikuchita chaka cha Pentekosite. Pochita chakachi tikufuna kukumbukira tsiku limene Mulungu Mzimu Woyera adatsika pa ophunzira a Ambuye Yesu pamodzi ndi Mayi wake Maria. Pochita chakachi lero tiyeni tikumbukirenso tsiku limene ifenso tidalandira Mzimu Woyera makamaka pamene tidalandira Sakramenti la Ubatizo ndi la Ulimbitso. Mutu wa nsonkhano wathu wamapemphero tasankha mau awa: “Mulole Mzimu Woyera kuti azikutsogolerani” (Agalatia 5:16) amene tawerenga kuchokera m’mau achiwiri a lero.      Abale ndi alongo okondedwa, Pentekosite yoyamba ya akhristu imene idachitika masiku 50 atauka Ambuye Yesu kwa akufa, inali yopambana kwambiri mu mbiri ya Mpingo. Kuyambira tsiku limenelo, Mpingo udayamba, ndi mphamvu za Mzimu Woyera. Mzimu wa Mulungu, umene udaonekera pakati pa Apostoli m’chipinda cha pamwamba chija, ukupitirizabe kugwira ntchito yake mpaka lero. Mzimu Woyera ukutsogolera Mpingo pa dziko lonse lapansi. Izi zidatheka chifukwa iwo adalola kuti Mzimu Woyera uziwatsogolera. Mafunso athu lero akhale monga awa: Kodi ineyo Mzimu Woyerayo amanditsogolera m’zochita zanga? Kodi zochita za atsogoleri athu mu mpingo mwathu zimasonyeza kuti akutsogoleredwadi ndi Mzimu Woyera kapena za dziko lapansi pano? Nanga zomwe zimatilepheretsa kukhala otsogoleredwa ndi Mulungu Mzimu Woyera nchiyani? Poyamba tiyeni titambasule za mbiri ya chikondwerero cha Pentekosite ya Ayuda kuti timvetse kumene dzina lakuti “Pentekosite” likuchokera. Tawerenga posachedwapa m’mau oyamba ochokera m’buku la Ntchito za Atumwi kuti, “pamene tsiku la chikondwerero cha Pentekosite lidafika, ophunzira onse adali pamodzi m’nyumba imodzi” (Ntchito 2:1). Chikondwerero cha Pentekosite chinali chimodzi mwa zikondwerero zitatu zazikulu m’chipembedzo cha Chiyuda zimene ankachita chaka chilichonse. Ayuda ankachita chikondwerero cha Pentekosite pakutha pa masiku 50 pambuyo pa chikondwerero cha Pasaka. Pa chikondwerero cha Pentekosite, adali kukumbukira zinthu ziwiri: Poyamba adali kuchita chaka chothokoza Mulungu chifukwa cha dzinthu zimene adakolola ku munda kwao. Choncho, tinganene kuti chinali chaka cha masika. Kachiwiri adali kukumbukira tsiku limene Mose adalandira malamulo pa phiri lija la Sinai atasamuka kuchoka ku dziko la Ejipito ulendo wopita ku dziko la chilonjezo. Choncho, pa chaka cha Pentekosite Ayuda onse achimuna adali kupemphedwa kuti afike ku Yerusalemu ndi kupereka nsembe ku Tempile ngati angathe kutero. Ayuda oyandikira ku Yerusalemu ngakhalenso ku mayiko ena amene adabalalika, adali kuchita chotheka kupita ku Yerusalemu kuti akapemphere ku Tempile pa tsiku la chikondwerero cha Pentekosite. Nchifukwa chake tamva m’mau oyamba amene tawerenga akunena kuti, ku Yerusalemu patsiku la chikondwerero kunali anthu ochokera m’mayiko onse a dziko lapansi. Tsono patsiku lomwelo la chikondwerero cha Pentekosite, chaka chachikulu cha Ayuda ndi pamene Mulungu Mzimu Woyera adatsikira ophunzira ake a Ambuye Yesu. Motero nawonso akhristu adatchula chaka chokumbukira kutsika kwa Mzimu Woyera kuti chikhale chaka cha Pentekosite potengera dzina la chaka cha Chiyuda poti Mzimu Woyerayo adatsikira patsiku la chakacho. Koma kwa ife akhristu, Pentekosite ndi chaka chimene chili ndi tanthauzo lina. Poyamba monga tanena kale, ili ndi tsiku lokumbukira kubwera kwa Mzimu Woyera kwa ophunzira ake. Komanso kwa ife chaka cha Pentekosite chili ngati chaka chokumbukira tsiku lomwe Mpingo udabadwa ngakhale kuti maphunzitso odzama mu Mpingo amatiuza kuti Mpingo udabadwa kuchokera mu nthiti zobayidwa za Ambuye Yesu pa mtanda paja. Motero mwa njira ina titha kunena kuti pa tsiku la Pentekosite ndi pamene Mpingo udatuluka m’chikuta kukaonekera kunja ndikuyamba ntchito yake yopambana yolalika Mthenga Wabwino. Chifukwa cha nthawi, mfundo imeneyi sitingathe kuitambasula yonse lero lino. Pamene Ambuye Yesu adatsiriza ntchito imene Mulungu Atate adampatsa kuti ayigwire padziko lapansi pano, Mulungu Mzimu Woyera adatumizidwa kuti ayeretse Mpingo kuti poteropo onse amene adzakhulupirira apeze njira mwa Yesu Khristu yowalondolera kwa Atate. Mulungu Mzimu Woyera adatsikira gulu laling’ono la akhristu oyamba aja, adalidzaza ndi mphamvu ndi kulichotsa mantha onse amene gulu lija lidali nawo. Tamva kuti onse aja atadzazidwa ndi Mzimu Woyera, adayamba kulankhula zinenero za chilendo monga momwe Mzimuyo adawalankhulitsa. Chodabwitsa nchakuti, Petro yemwe uja wa mantha amene adakana kuti sadali kumudziwa Ambuye Yesu kubwalo la milandu lija, ndi amene adali woyambirira kuyimirira pakati pa ophunzira onse ndi kulalika pamaso pa anthu onse amene adasonkhana kunyumba kumene iwo adali kubisala kuja chifukwa cha mantha. Tikapitirira kuwerenga za moyo wa akhristu oyamba aja, tikuona kuti, kuyambira patsiku la Pentekosite pamene Mzimu Woyera adawatsikira, moyo wao wonse udasinthika ndi kusanduka watsopano. Motero adapita ponseponse motsogoleredwa ndi Mzimu Woyerayo ndi kulalika za chipulumutso cha Yesu Khristu ndi mau awo komanso zochita zawo. Anthu ambiri adali kudabwa ndi mphamvu ndiponso luntha zimene adali nazo akhristu oyamba aja pamene adali kulalika Mthenga Woyera ndi kuchitira umboni Yesu Khristu. Ifenso lero pochita chaka cha Pentekosite, tikumbukire kuti Mzimu Woyera amene adatsikira ophunzira a Ambuye Yesu pa tsiku la Pentekosite lija, amatsikiranso mwa ife nthawi zonse makamaka patsiku la Ubatizo ndi Ulimbitso. Mpingo ukutiphunzitsa kuti makamaka polandira Sakramenti la  Ulimbitso, Yesu Khristu amatipatsa Mzimu Woyera kuti atithandize kubalalitsa ndi kuteteza Mpingo ndi chikhristu chathu kuposa kale.  Patsikuli timachita ngati nafenso kulawako zazikulu zomwe zidachitika patsiku la Pentekosite lija. Ulimbitso ndiye ndithu Pentekosite yathu ife anthu a lero. Kudzera m’Sakramenti la Ulimbitso, timalandira mphatso zochokera kwa Mulungu Mzimu Woyera zisanu ndi ziwiri zimene ndi: Nzeru za kufuna Mulungu; Nzeru zomvetsa za Mulungu; Nzeru zosankhula ntchito zoyenera; Chamuna chachikhristu; Nzeru zomvetsa zinthu zapansi pano; chifundo chokonda Mulungu ndi chifundo cha kuopa Mulungu. Tsono monga momwe miyoyo ya akhristu aja idasinthikiratu atalandira Mzimu Woyera, ifenso miyoyo yathu iyenera kusinthika chifukwa tidalandira Mzimu Woyera wokhawokhawo pa Ulimbitso wathu. Leronso Mzimu Woyera amene adatsikira ophunzira aja, akugwira ntchito yake mu Mpingo pogawira akhristu mphatso zosiyanasiyana zowathandiza kutumikira Mpingo wake wonse. Lero lomwe Mzimu Woyera akukhala m’mitima ya omvera Mulungu ngati m’tempile lake. Mpakana lero Mzimu Woyera akutsogolera Mpingo m’njira ya choona ndipo akulunzanitsa Mpingo kuti anthu ake akhale amodzi. Ndipo mpakana tsiku lomaliza, Mzimu Woyera adzakhala otanganidwa kukumbutsa Mpingo wa Yesu Khristu ndi kuphunzitsa Mpingowo zonse zimene Iye adaphunzitsa. Tamva m’mau oyamba kuti atadzazidwa ndi Mzimu Woyera, pa tsiku la Pentekosite, Apostoli aja adalandira mphatso ya Mzimu Woyera, yolankhula zilankhulo zosiyanasiyana. Tsopano atha kulalika pa dziko lonse lapansi, ndipo aliyense atha kuwamva muzilankhulo zao. Tawerenga,  “Onse aja adadzazidwa ndi Mzimu Woyera, ndipo adayamba kulankhula zilankhulo zachilendo, monga Mzimuyo ankawalankhulitsira” (Ntchito 2: 4). Tiyeni tsono potsiriza aliyense mwa ife asunzumire mu mtima mwake ndi kudzifunsa ngatidi Mzimu Woyera amene adalandira pa Ubatizo ndi pa Ulimbitso akukhaladi mwa iye kapena ayi. Ngwazo wathu mlungu uno ukhale wofufuza mopanda chinyengo ngatidi Mzimu Woyera akunditsogolera kapena ayi? Mau amene angatithandize kufufuza ngatidi Mzimu Woyera akutitsogolera kapena ayi ndi amenenso Paulo Woyera akutiuza pa Agalatiya 5:22-23 kuti, “koma zipatso zimene Mzimu Woyera amabala mwa munthu ndi izi; chikondi, chimwemwe, mtendere, kuleza mtima, chifundo, kukoma mtima, kukhulupirika ndiponso kudziletsa.” Nanga ine ndili pano ndinganene kuti zipatso zimenezi zilipo mwa ine kapena ayi? Amen. Ine ndimvera Mulungu mmodzi yekha… Mapemphero a Akhristu Abale, Yesu adatiuza kuti, “Pemphani ndipo mudzalandira.” Lero tipemphe Ambuye kuti Mzimu Woyera atsike pa anthu onse okhala m’dziko lino lapansi. Tikupemphani, mutivomereze. Tikupemphani, mutivomereze. Tikupemphani, mutivomereze. Tikupemphani, mutivomereze. Mulungu wathu, tikupempha zimenezi mosakaika, osaopa kukutchulani Atate, chifukwa tidasanduka ana anu polandira Mzimu wanu Woyera. Mwa Yesu Khristu Ambuye athu. Amen.    PEMPHERO LOPEREKERA             Inu Ambuye,             pokumbukira zimene Mwana wanu adalonjeza zija,             tikukupemphani mutitumizire Mzimu wanu Woyera,             kuti atiuululire choona chonse;             tizimvetsetsa nzeru zozama zokhudza             Misteri ya nsembeyi.             Mwa Yesu Khristu Ambuye athu.            Onse aja adadzazidwa ndi Mzimu Woyera,            ndipo adayamba kulankhula za ntchito zazikulu za Mulungu, alleluia. PEMPHERO LOTHOKOZERA              Inu Mulungu,            amene mumapereka mphatso zanu za kumwamba ku Mpingo wanu,            tikukupemphani kuti musungitse chaulerere chimene mwapereka,            kuti mphatso ya Mzimu Woyera imene mwatsitsira Mpingo wanu,            ikhale ndi mphamvu yake yonse,            ndipo chakudya ichi cha uzimu,            chiupindulire chipulumutso chodzaza ndi chosatha.            Mwa Yesu Khristu Ambuye athu. PEMPHERO LOTSIRIZA   (Pa msonkhano wa mapemphero)        Mulungu Atate athu, tikuyamika chifundo chanu, chifukwa potipatsa Mzimu          Woyera, mudatisandutsa ana anu ndi mboni za Yesu Khristu. Musaleke kuongolera nzeru ndi mitima yathu kuti mayendedwe athu akhale okomera Inu, ndipo ntchito zathu zonse zisonyeze anthu onse kuwala kwa Yesu Khristu Ambuye athu. Wolemba: Bambo Joseph Kimu WhatsApp  +265-999-829-464 E-mail: josephkimu@gmail.com “Our hearts were made for you, O Lord, and they are restless until they rest in you.” – St. Augustine “Mitima yathu idalengedwa chifukwa cha Inu, Oh Ambuye, ndipo imakhala yosakhazikika mpaka itakhazikika mwa Inu.” – Augustino Woyera",https://www.radiomaria.mw/chaka-cha-pentekosite-mulole-mzimu-woyera-kuti-azikutsogolerani/,"May 24, 2021",AlinafeK
Boma La Japan Lapereka Chipinda Chochitira Maopaleshoni Pa Chipatala Cha Montfort Ku Chikwawa,"Boma la dziko la Japan lapereka nyumba yamakono yochitiramo ma opaleshoni osiyanasiyana pa chipatala cha Montfort ku Nchalo m’boma la Chikwawa. Wachiwiri kwa kazembe wa dziko la Japan kuno ku Malawi, Hirotsugu Ikeda ndi yemwe wapereka chipinda chochitiramo ma opaleshoni m’malo mwa boma la dzikolo. Ambuye Musikuwa (kumanzere) kulandira chipindacho kuchokera kwa Ikeda Nyumba yochitiramo ma opaleshoniyi yomwe ayimanga ndi thandizo la ndalama zokwana 60 million kwacha, ithandiza kutukula ntchito za umoyo m’maboma aku chigwa cha mtsinje wa Shire. Chipatalachi chakhala chikudalira zipatala zina monga cha boma ku Chikwawa ndi Queen Elizabeth Central ku Blantyre pa nkhani yochita ma opaleshoni popeza zipangizo ndi chipinda zomwe zinali pachipatalachi zinali zakutha zomwe tsopano zikutanthauza kuti moyo omwe unali owawitsa kwa anthu okhala mdera la pakati m’boma la Chikwawa poyenda mtunda wautali kuti akalandire ma opaleshoni ku chipatala, ndi mbiri yakale. Poyankhula pa mwambo wopereka chipindachi, a Ikeda ati boma la Japan lapereka thandizoli chifukwa mzika zokhala ku chigwa cha Shire zimakhudzidwa ndi ngozi zogwa mwadzidzidzi zochuluka. Chipatala cha Montfort chili pansi pa dayosizi ya mpingo wa katolika ya Chikwawa ndipo bishop wa dayosiziyi, Ambuye Peter Musikuwa ndi omwe alandira nyumbayi. M’mawu awo, bishop Musikuwa anati kubwera kwa chipinda chopangira maopaleshoni pa chipatala chawo kuthandiza kutukula ntchito za umoyo osati mu dayosizi ya Chikwawa yokha komanso ndi madera ena ozungulira. “Chipinda chimenechi chitithandiza kwambiri kupitsa patsogolo ntchito za umoyo popeza kuti tsopano tili ndi chipinda chatsopano momwe mulinso zida zatsopano kusiyana ndi chakale chomwe chinali chosowa zida zambiri,” anatero Ambuye Musikuwa. Naye mkulu woyendetsa ntchito za chipatalachi, a Montfort Chiwaya anagwirizana ndi Amnuye Musikuwa ponena kuti kubwera kwa anthu aku Japan ndi chithandizo cha nyumbayi kuthandiza kuchepetsa chiwerengero cha anthu omwe angawatumize ku zipatala zina. A Chiwaya anati ngati mpingo wa katolika wa dayosizi ya Chikwawa ndi okondwa chifukwa ntchito zonse za chipatala zofunika maopaleshoni azidzizgwira pa chipatala chawo. Chipatala cha Montfort chimathandiza anthu oposera 180 sauzande akuchigwa cha mtsinje wa Shire. Mabungwe a Dzukawala Women Group ndi Action Medeor ndi omwe athandiza kugula zida ndi zipangizo za m’zipinda za nyumbayi.",https://www.radiomaria.mw/boma-la-japan-lapereka-chipinda-chochitira-maopaleshoni-pa-chipatala-cha-montfort-ku-chikwawa/,"May 21, 2021",Izahaki Mwacha
Zipani Zidziwulura Komwe Zikutenga Chuma Chawo,"Katswiri pa nkhani ya ndale m’dziko muno Ernest Thindwa wati sakugwirizana ndi ganizo la bungwe la Centre for Democracy and Economic Development Initiatives (CDEDI) lofuna kuti registrar wa zipani za ndale m’dziko muno auze a Malawi momwe atsogoleri a zipani amapezera ndalama zoyendetsera zipani zawo. Thindwa: Si ntchito ya registrar Masiku apitawa bungwe la CDEDI lidatulutsa chikalata chopempha registrar wa zipani kuti anene momwe atsogoleri a zipanizi amapezera chuma choyendetsera zipani zawo. Koma polankhula ndi Radio Maria Malawi, Thindwa wati imeneyo si ntchito ya registrar wa zipani za ndale koma kuti malamulo akuyenera kugwira ntchito pa zipani zomwe sizikutsatira malamulo omwe alipo oti zipani zizitsatira. “Imeneyo si ntchito ya registrar ayi koma kuti zipani pa zokha zimayenera kumachita zimenezi pazokha. zikuyenera kumanena komwe zikutenga chuma choyendetsera ntchito zake,” anatero a Thindwa. Koma katswiriyu wanena kuti zipani zikuyenera kumanena komwe zimatenga ndalama pofuna kupewa chinyengo pakati pa anthu a bizinesi ndi anthu a ndale.",https://www.radiomaria.mw/zipani-zidziwulura-komwe-zikutenga-chuma-chawo/,"May 21, 2021",Izahaki Mwacha
Papa Walandira A Kazembe Atsopano Ku Vatican,"Lachisanu pa 21 May nthawi ya ku m’mawa, Papa Francisco walandira makalata oyambira ntchito kuchokera kwa a kazembe atsopano oyimira maiko awo ku likulu la mpingo wa katolika ku Vatican. Akazembewa ndi a maiko a Singapore, Zimbabwe, Bangladesh, Algeria, Sri Lanka, Barbados, Sweden, Finland ndi Nepal. Papa kulandira akazembewo “Ndine wokondwa kulandira ma kalata okuvomerezani kuyimira maiko anu kuno ku likulu la Mpingo ku Vatican,” watero Papa Francisco polandira a kazembe’wa. Iye wapempha akazembe’wa kuti apereke ku maiko awo uthenga wa chimwemwe chake powalandira ku Vatican pamene akuyamba ntchito yawo. Pa mwambowu, Papa Francisco watsindika za kufunika koti maiko azithandizana pa mavuto osiyana-siyana komanso wakumbutsa akazembe’wa za udindo omwe ali nawo wolimbikitsa umodzi wa maiko. Iye wati mliri wa coronavirus wakumbutsa maiko za kufunika kwa mgwirizano ndi kudalirana pakati pa maiko. Papa Francisco wakumbutsanso akazembe’wa za mavuto monga kusintha kwa nyengo kodza kaamba kosasamala chilengedwe, kuthawa kwa anthu m’maiko awo kupita ku maiko ena komanso ngongole zomwe zikusautsa maiko osauka, mavuto omwe iye wati akusowa umodzi ndi mgwirizano wa maiko kuti athe. Iye wati likulu la mpingo wa katolika ndi lodzipereka kuthandiza kuti mavuto amenewa achepe kapena kutheratu. Pomaliza iye wapempha maiko a Israel ndi Palestina kuti athetse kusamvana kwawo ndipo wapempha mapemphero kuti kusamvanaku kuthe.",https://www.radiomaria.mw/papa-walandira-a-kazembe-atsopano-ku-vatican/,"May 21, 2021",Izahaki Mwacha
Apolisi Anjata Anthu 50 Kaamba Kogula Zokolora Mwachinyengo,"Apolisi mchigawo chapakati chakumvuma kwa dziko lino amanga anthu 50 m’maboma a Salima, Dowa, Kasungu ndi Nkhotakota, kaamba kogula zokolora kwa alimi pa mitengo yosavomerezeka ndi boma. Namwaza: Samatsatira ndondomeko za boma Malinga ndi wofalitsa nkhani za apolisi mchigawochi Inspector Harry Namwaza, anthuwa amangidwa pa ntchito yomwe apolisi a mchigawochi anakhazikitsa yofuna kuwona ngati anthu ochita bizinesi akutsatira mitengo yomwe boma linakhazikitsa pogula zokolora za alimi. Iye wati ena mwa anthuwa amagwiritsa ntchito masikelo oyezera mbewuzi omwe ndi osavomerezeka ndi bungwe la Malawi Bureau of Standards (MBS). “Apolisi a kuno ku chigawo chapakati chakumvuma lachitatu anayenda m’madera osiyanasiyana kuti awone zomwe anthu ochita bizinesi zogula mbewu akupanga potsatira ndondomeko zomwe boma linakhazikitsa ndipo kwapezeka kuti anthu 50 amenewa anamangidwa kaamba koti samatsatira zina mwa ndondomekozi,” anatero Inspector Namwaza. Pamenepa Inspector Namwaza wati anthuwa akusungidwa mchitolokosi cha apolisi ndipo posachedwapa akawonekera ku bwalo la milandu kuti akayankhe milandu yomwe apalamulayo.",https://www.radiomaria.mw/apolisi-anjata-anthu-50-kaamba-kogula-zokolora-mwachinyengo/,"May 21, 2021",Izahaki Mwacha
Papa Wati Anthu Ayenera Kumaganizirana Pochita Ndale,"Mtsogoleri wa mpingo wa katolika pa dziko lonse Papa Francisco wati kuganizira ena ndi chinthu chofunika kwambiri pochita ndale. Malinga ndi malipoti a Vatican Radio, Papa walankhula izi lachinayi ku Rome m’dziko la Italy ku likulu la bungwe la lake lothandiza achinyamata a m’maiko osiyana-siyana. Polankhula kwa achinyamata omwe anafika ku likulu la bungwe la a Papa lodziwika kuti Scholas Occurrentes komanso polankhula kwa achinyamata a m’maiko a United States, Spain, Argentina ndi Australia kudzera pa makina a intaneti, Papa wati kuganizira ena ndiye chinthu chofunika kwambiri pochita ndale ndipo wati kusaganizira ubwino wa anthu ena ndi chiyambi cha zipwirikiti. Iye wauza achinyamatawa kuti ndale zikuvuta masiku ano kaamba koti anthu safuna kuwonetsa umodzi pochita zokambirana pothetsa mavuto osiyanasiyana. Papa wati nkhondo ndi mikangano zikuchitika m’maiko osiyanasiyana chifukwa cha kusowa kwa ukadaulo pa ndale. Iye wati anthu ogwira ntchito za boma akuyenera kutsogoza mgwirizano komanso kuyang’ana ubwino wa anthu ena m’malo momangoziganizira iwo eni. Scholas Occurrentes ndi bungwe la a Papa lothandiza achinyamata kukwaniritsa zomwe Mulungu amafuna kuti zizichitika pakati pa anthu.",https://www.radiomaria.mw/papa-wati-anthu-ayenera-kumaganizirana-pochita-ndale/,"May 21, 2021",Izahaki Mwacha
Unduna wa Zaumoyo Watentha Katemera Wokutha Mphamvu,"Unduna wa zaumoyo mdziko muno lero wawononga katemera wa nthenda ya COVID-19 wotchedwa Astrazeneca oposera 19,000. Malinga ndi akuluakulu a ku undunawu, katemerayu watha mphamvu ndipo palibe malipoti ochokera ku bungwe lowona zaumoyo pa dziko lonse, osonyeza ngati kuli koyenera kugwiritsabe ntchito katemerayu. Dziko lino lakhala loyamba mu Africa kuwononga katemera yemwe watha mphamvu. Akuluakuluwa ati ntchitoyi ichititsa mzika zambiri kulandira katemerayu akapezeka pomwe mbuyomu anthu ambiri samalandira katemerayu kaamba ka kufala kwa mauthenga olakwika okhudza katemerayu ndipo ati kugwiritsa ntchito katemera owongekayu kutha kubwezera m’mbuyo chikhulupiliro cha anthu pa katemerayu. Komabe boma lati likuyembekezeka kupita chitsogolo katemera wina akafikanso mdziko muno. Padakali pano a Malawi opitirira 330,000 ndi omwe alandira katemera wa nthenda ya COVID-19.",https://www.radiomaria.mw/unduna-wa-zaumoyo-watentha-katemera-wokutha-mphamvu/,"May 19, 2021",Izahaki Mwacha
Akhristu Atenge Nawo Mbali Pa Zisankho Za Mu Mpingo-ECM,"Bungwe la maepiskopi a mpingo wa katolika mdziko muno la Episcopal Conference of Malawi (ECM) lapempha akhristu a mpingowu kuti atenge nawo mbali posankha atsogoleri atsopano mu mpingowu. Mkulu wa mu ofesi yowona za moyo wa akhristu eniake ku bungweli, bambo Henry Chinkanda apereka pempholi lachitatu polankhula ndi Radio Maria Malawi. Chimkanda: Mulungu amalankhula kudzera mwa anthu Iwo ati ndi udindo wa mkhristu aliyense kutenga nawo mbali posankha komanso kuvomera kutumikira pa maudindo osiyana-siyana. “Mulungu amalankhula kudzera mwa anthu,” atero bambo Chinkanda polimbikitsa akhristu kuti avomere ma udindo osiyana-siyana omwe angapatsidwe. Iwo apitilira kunena kuti pamene anthu asankhidwa ndi akhristu anzawo kuti atumikire, ndi Mulungu amene wawasankha kuti amutumikire ndipo kuti asachite mantha. Bambo Chinkanda akumbutsa akhristu kuti uwu ndi utsogoleri wa mu mpingo kotero akhristu akuyenera kusankha anthu a zitsanzo zabwino monga opereka mtulo, osonkhana ndi anzawo ku tchalitchi koma koposaposa akhale anthu a makhalidwe ovomerezeka a chikhristu. A episkopi a mpingo wa katolika ku Malawi adagwirizana kuti zaka zitatu zilizonse mpingo uzichita zisankho za atsogoleri m’maudindo osiyana-siyana kuyambira ku mphakati kapena limana ndi kumakwera ku mtunda.",https://www.radiomaria.mw/akhristu-atenge-nawo-mbali-pa-zisankho-za-mu-mpingo-ecm/,"May 19, 2021",Izahaki Mwacha
Papa Walimbikitsa Akhristu Azipemphera Nthawi Zonse,"Mtsogoleri wa mpingo wa katolika pa dziko lonse Papa Francisko walimbikitsa akhristu kuti adzichita khama lomapemphera nthawi zonse ngakhale iye wati si nthawi zonse chimakhala cha pafupi kupemphera. Papa wanena izi lachitatu polankhula kwa akhristu omwe anasonkhana pa bwalo la San Damaso ndipo wati nthawi zina mtima wofuna kupemphera umakumana ndi zovuta za moyo uno. Papa Francisco watchula za mavuto a tsiku ndi tsiku a moyo uno amene ali ndi kuthekera kolepheretsa munthu kupemphera, mavuto omwe iye wati amachotsa chidwi chofuna kupemphera. Iye wati si tchimo kumaganiza zina pamene munthu ukupemphera ponena kuti uwu ndiwo umunthu komabe iye wati ndi kofunika kumawathamangitsa maganizo osokoneza mapempherowa. Iye wati akhristu akuyenera kulimbikira kupemphera nthawi zonse posafooka ndi kumupatsa mpata satana. Papa Francisco wamaliza ndi kunena kuti Mulungu amayankha mapemphero a akhristu munthawi yake ya Mulungu’yo koma chachikulu ndi kulimbikira kupemphera.",https://www.radiomaria.mw/papa-walimbikitsa-akhristu-azipemphera-nthawi-zonse/,"May 19, 2021",Izahaki Mwacha
Tigwirane Manja Potukula Maphunziro – Nsapato,"Bungwe la Edukans Foundation lati boma komanso mabungwe omwe si a boma akuyenera kuyikapo chidwi chachikulu popititsa patsogolo maphunziro a msukulu za sekondale zoyendera. Mkulu wa bungweli m’dziko muno Dr. Limbani Nsapato anena izi lachitatu ku Lilongwe pomwe bungweli limapereka ma certificate kwa ena mwa aphunzitsi a msukulu za sekondale zoyendera omwe adatenga nawo gawo pa ntchito ya bungweli yowonjezera kuthekera kwa aphunzitsiwa msukuluzi pansi pa project yotchedwa Star School. Nsapato: Aphunzitsi ndi ochepa Malinga ndi Dr. Nsapato, mavuto omwe ali msukuluzi amasokoneza kwambiri pa kachitidwe ka ana pa mayeso zomwe zingachititse kuti asakhale mzika zodalirika za dziko lino ndipo ati boma komanso mabungwewa akuyenera kuthandizira kukonza ena mwa mavutowa. Iwo anati ndi okondwa kuwona momwe maphunziro asinthira kupita patsogolo msukulu zomwe akugwirako ntchitoyi ponena kuti ana pano akuchita bwino pa mayeso. Komabe Dr. Nsapato ati ndi zokhumudwitsa kuwona kuti maphunziro a msukulu zambiri za sekonale zoyendera akukhala osiyana ndi msukulu zina za sekondale zomwe ati ngati boma likuyenera kuganizirapo bwino pokonza mavuto omwe alipo. Iwo anati, “Aphunzitsi ndi ochepa komanso zipangizo ndizochepa nde pakufunika kuti aboma awonjezera ndalama komanso zipangizo kuti zithandizire kutukula maphunziro.” Dr. Nsapato anawonjezera ponena kuti, “Project’yi tayigwira ntchito m’maboma ochepa ndiye tikupempha kuti boma lilimbikitse mabungwe ena omwe si aboma komanso mabungwe omwe amathandiza dziko lino pa chuma kuti ayikepo dzanja, ntchito ngati imeneyi ifikire ku sukulu zambiri komanso ifikire kwa ana ambiri.” Polankhulapo moyimira unduna wa za maphunziro, mkulu wa za maphunziro m’chigawo cha zamaphunziro cha pakati chakuzambwe, a Joseph Nkhata anagwirizana ndi Dr. Nsapato kuti mavuto alipo ambiri omwe akuyenera kukonzedwa. Komabe iwo ati boma likuyesetsa kale kudzera mu ndondomeko zosiyanasiyana kuti zinthu msukuluzi zisinthe pofuna kuthandiza ana kuti azichita bwino. “Tili ndi project imene ikutchulidwa – Equals, pali project ina imene ikumanga masukulu mothandizidwa ndi boma la America imene tikuti – Secondary Education Expansion for Development, tilinso ndi project ina imene tikuti Improving Secondary Education in Malawi. Ma project onsewa boma lakhazikitsa ndithu ndicholinga chofuna kutukula maphunziro mmasukulu mwathu.” Anatero a Nkhata. M’mau ake, mmodzi mwa aphunzitsi omwe adatenga nawo mbali pa maphunzirowa a Sphiwe Mbeya kuchokera ku sukulu ya Embangweni CDSS m’boma la Mzimba anati project yi yathandizra kuchita bwino kwa ana ku sukulu yawo poyelekeza ndi m’mbuyomu. “Tikamaphunzitsa, ana aja timakhala ngati tikuwalowetsa m’mene maphunziro ayenera kukhalira iwonso amatenga nawo mbali. Mphunzitsi akakhala kuti akuphunzitsa iwowo amapanga nawo zotino m’mbuyomu sankatha kupanga.” Mwazina aphunzitsiwa athandizidwanso pa luso la utsogoleri komanso momwe angasamalire ndalama msukuluzi. Bungwe la Edukans Foundation likugwira ntchitoyi mothandizana ndi ma bungwe a Education Expertise Development Foundation (EEDF) komanso Mastercard Foundation msukulu za sekondale zoyendera zokwana khumi, zisanu ndi imodzi(16) m’maboma a Mzimba, Liongwe, Mangochi komanso Chikwawa.",https://www.radiomaria.mw/tigwirane-manja-potukula-maphunziro-nsapato/,"May 19, 2021",Izahaki Mwacha
Mwana Apha Bambo Wake M’boma la Ntchisi,"Bambo wa zaka 59 wa m’boma la Ntchisi, wafa mwana wake atamupha potsatira kusamvana komwe kunabuka pa nkhani zokhudza malo. Malinga ndi wofalitsa nkhani za apolisi mchigawo cha pakati chakum’mawa kwa dziko lino Inspector Harry Namwaza, izi zachitika lolemba pa 17 May pomwe oganiziridwayu, Chimwemwe Kambani wa zaka 24 anafika kumudziko kuchokera ku Rumphi komwe amagwira ntchito. Iye akuti anapeza bambo ake Kambani Maliko kuti agulitsa mbali ina ya malo awo zomwe sizinamusangalatse ndipo anatenga mtengo ndi kuyamba kumenya bambo akewo. Potsatira kuvulala kwambiri, iwo anamwalira akulandira thandizo la mankhwala pachipatala cha Kangolwa m’bomalo. Pakadali pano apolisi akufunafuna mnyamatayu chifukwa zitangochitika izi iye anathawa. Malemu Kambani Maliko amachokera m’mudzi mwa Mkonda mfumu yaikulu Kasakula m’boma lomwelo la Ntchisi.",https://www.radiomaria.mw/mwana-apha-bambo-wake-mboma-la-ntchisi/,"May 19, 2021",Izahaki Mwacha
Papa Wachita Zokambirana Ndi Nduna Yowona Nkhani Za Kunja Kwa Dziko La Iran,"Ofesi yofalitsa mauthenga ku likulu la mpingo wa katolika ku Vatican, yati lolemba Papa Francisco wachita zokambirana ndi nduna yowona nkhani za kunja kwa dziko la Iran, Javad Zarif. Ofesiyi yanenanso kuti pa tsiku lomweli Papa Francisco wachita zokambirana ndi mtsogoleri wa dziko la Turkey, Recep Tayyip Erdoğan kudzera pa lamya. Zarif wauza atolankhani kuti iye ndi Papa Francisco akambirana za nkhondo pakati maiko a Israel ndi Palestina, za mgwirizano omwe ukuyenera kukhalapo pakati pa zipembedzo zosiyana-siyana ndi nkhani zina. Atatha kukumana ndi Papa Francisco, Zarif wachitanso zokambirana ndi mlembi wa mkulu wa likulu la mpingo wa katolika, Cardinal Pietro Parolin komanso mkulu wa ofesi yowona za ubale wa likulu la mpingo wa katolika ndi maiko ena, Archbishop Paul Gallagher. Ofesi ya President wa dziko la Turkey yati President Erdoğan ndi Papa Francisco akambirana za nkhondo pakati pa maiko a Israel ndi Palestina koma likulu la mpingo wa katolika silidathirirepo ndemanga pa zokambiranazi.",https://www.radiomaria.mw/papa-wachita-zokambirana-ndi-nduna-yoona-nkhani-za-kunja-kwa-dziko-la-iran/,"May 19, 2021",Izahaki Mwacha
Ndi Udindo Wa Aliyense Kusamalira Ana Nthawi Ya Tchuthi-Nsapato,"M’modzi mwa akatswiri p a nkhani za maphunziro m’dziko muno, a Limbani Nsapato ati ndi udindo wa adindo onse kusamalira ana a sukulu pa nthawi ya tchuthi popewa mavuto osiyana-siyana monga makhalidwe oyipa. A Nsapato anena izi polankhula ndi Radio Maria Malawi. Iwo ati kuwayang’anira anawa moyenera kuthandizanso kuti ana achitsikana apewe kutenga pathupi adakali achichepere kaamba koti ophunzira ambiri amatayilira akkhala pa tchuthi. “Kweni kweni asungwana amatengerapo mwayi kumapanga zibwezi komanso kumangoyenda yenda zomwe zingapangitse kuti atenge pathupi, makolo ayesetse kuti ana asayende yende akhale pakhomo ndi kumawerenga,” anatero Nsapato. Iye wati si makolo okha omwe alindi udindowu, a mpingo ngakhalenso boma akuyenera kutengapo mbali. Polankhulaponso mayi Clara Chinsewu omwe ndi kholo la ana anayi omwe ndi okhala ku Naperi mu mzinda wa Blantyre ati ndi kofunika kumalimbikitsa ana pa nkhani za uzimu pamene ali pa tchuthi.",https://www.radiomaria.mw/ndi-udindo-wa-aliyense-kusamalira-ana-nthawi-ya-tchuthi-nsapato/,"May 12, 2021",Izahaki Mwacha
Apolisi m’boma la Mangochi akusakasaka mbava 12,"Apolisi m’boma la Mangochi akhazikitsa ntchito yosaka mbava 12 zomwe akuziganizira kuti zimafuna kupha munthu wina pomuthira acid osakaniza ndi petulo. Malinga ndi wachiwiri kwa wofalitsa nkhani za apolisi m’bomalo Sub Inspector Amina Tepani Daudi, izi zachitika usiku wa pa 10 May pomwe mbavazi zinafika kunyumba ya Asidi Mponda ndipo anamuthira acid osakaniza ndi petuloyu ndipo anamubera katundu wa ndalama zokwana 730,000,00. Daudi wati mkazi wa Mponda anakanena kupolisi za nkhaniyi ndipo apolisiwa atayendera malowa anapeza majumbo 8 ndi mabotolo awiri omwe anali ndi fungo la mafuta a petulo. “Ndizoonadi ife apolisi kuno ku Mangochi tikusakasaka mbava 12 zomwe sizikuziwika zomwe zamuvulaza Asidi Mponda yemwe amapanga bizinesi kwa Katuli,” anatero Daudi. Daudi wati padakali pano Mponda wagonekedwa pa Chipatala cha Mangochi komwe akulandira thandizo la Mankhwala.",https://www.radiomaria.mw/apolisi-mboma-la-mangochi-akusakasaka-mbava-12/,"May 12, 2021",Izahaki Mwacha
Papa Wakhazikitsa Utumiki Wa Ugulupa,"Mtsogoleri wa mpingo wakatolika pa dziko lonse Papa Francisco wakhazikitsa utumiki wa ugulupa. Malinga ndi malipoti a Vatican Radio, papa wakhazikitsa utumikiwu kudzera mu kalata yomwe watulutsa lachiwiri ku likulu la mpingowu ku Vatican. Papa Francisco wakhazikitsa utumikiwu womwe ndi wa akhristu eniake ndi cholinga chofuna kuti uthandizire pa ntchito yofalitsa uthenga wa chipulumutso m’masiku ano amakono. Iye wati kudzera mu utumiki umenewu ndi kofunika kulemekeza mwa njira ya padera amayi kapena a bambo omwe akumva mu mtima mwao kuti Mulungu akuwaitana kudzera mu Sakramenti la Ubatizo kuti athandize pophunzitsa ena zomwe mpingo umatsata ndi kuphunzitsa. Papa Francisco wapempha ansembe kuti athandize utumiki umenewu womwe wakhala ukugwira ntchito kwa nthawi yaitali ndipo wabereka zipatso zambirimbiri.",https://www.radiomaria.mw/papa-wakhazikitsa-utumiki-wa-ugulupa/,"May 12, 2021",Izahaki Mwacha
Papa Wapempha Bata Pakati P a Dziko La Israel Ndi Palestina,"Mtsogoleri wa mpingo wakatolika pa dziko lonse Papa Francisco wapempha mtendere pakati pa dziko la Israel ndi Palestina. Malinga ndi malipoti awayilesi ya Vatican, Papa wapereka pempholi ku likulu la mpingowu ku Vatican kutsatira zipolowe zomwe zabuka pakati pa mayiko awiriwa. Iye wati akutsatira nkhaniyi bwino ndipo wati ndi wokhudzidwa kwambiri ndi zomwe zikuchitikazi. “Ndi pemphero langa kuti bata libwererenso mu mzinda wa Yerusalemu kuti choncho mzindawu akhale malo omwe anthu angathe kuchita mapemphero awo ndipo ndikupempha kuti anthu onse abwere pamodzi ndi kupeza njira yothetsera mavutowa Kamba koti palibe chabwino chomwe anthu angapindule pa kumenyana ndi kuchita zipolowe,” watero Papa. Zipolowe pakati pa dziko la Israel ndi Palestina zabuka potsatira zomwe lachita dziko la Israel poletsa anthu aku Palestina kukumana m’malo ena omwe amakumanirana pomaliza posala zakudya tsiku lililonse mwezi uno wa Ramadan. Malipoti ati lolemba ma Palestina oposa 350 avulala pa zipolowezi ndipo ena pafupi 250 agonekedwa m’chipatala.",https://www.radiomaria.mw/papa-wapempha-bata-pakati-p-a-dziko-la-israel-ndi-palestina/,"May 12, 2021",Izahaki Mwacha
Ntchito Yogawa Katemera Wa Covid-19 ati Sikuyenda Bwino M’boma La Chikwawa,"Akulu akulu a zaumoyo m’boma la Chikwawa ati ntchito yopereka katemera wa Covid-19 sikuyenda bwino. Mkulu wofalitsa nkhani zaumoyo m’boma la Chikwawa, Settie Priminta ndiye wayankhula izi ndi Radio Maria Malawi Priminta wati zili chomwechi kamba ka kusowa kwa mauthenga okwanira okhuza katemerayu m’madera ena a bomali. Iwo ati ngakhale gawo loyamba logawa katemerayu ikufika kumapeto, ndi zodandaulitsa kuwona kuti anthu ambiri sakutuluka kudzalandira katemerayu Kamba kakusowa kwa mauthanga oyenera okhuza katemerayu. “Ntchito imeneyi ikuyenda koma sikuyenda m’mene timafunira ife achipatala chifukwa tikuona kuti anthu akumabwera kuzabayitsa koma ochepa,” adatero Priminta. Pakadali pano anthu okwana 2,926 ndiomwe alandira katemerayu chiyambireni  ntchito yopereka katemerayu m’bomalo. Gawo lachiwiri lopereka katemerayu m’dziko muno likuyembekezeka kuyamba mkati kati mwa mwezi wa m’mawa.",https://www.radiomaria.mw/ntchito-yogawa-katemera-wa-covid-19-ati-sikuyenda-bwino-mboma-la-chikwawa/,"May 12, 2021",Izahaki Mwacha
Papa Wasankha Bambo Chifukwa Kukhala Episkopi wa Dayosizi ya Dedza,"Mtsogoleri wa mpingo wa katolika pa dziko lonse Papa Francisco wasankha bambo Peter Adrian Chifukwa kukhala episkopi watsopano wa dayosizi ya Dedza. Malinga ndi malipoti a wayilesi ya Vatican, Papa walengeza za kusankhidwa kwa bambo Chifukwa masana a lero pa 8 May 2021 nthawi ya 12 koloko masana ku likulu la mpingowu ku Vatican. Bishop watsopano wa dayosizi ya Dedza Bambo Chifukwa asankhidwa pa udindowu potsatira imfa ya Ambuye Emmanuel Kanyama omwe anali episkopi wa dayosiziyi ndipo anamwalira pa 17 February m’chaka cha 2018. Pothilirapo ndemanga pa kusankhidwa kwa episkopi watsopanoyu, mlembi wamkulu wa bungwe la maepiskopi a mpingo wa katolika mdziko muno, bambo Henry Saindi ati mpingo wa katolika mdziko muno ndi wokondwa kaamba ka kusankhidwa kwa bambo Chifukwa pa udindowu potengera kuti dayosisiyi yakhala ilibe episkopi kwa zaka zitatu. Bambo Chifukwa omwe amachokera m’mudzi mwa Msampha, mfumu yaikulu Kaphuka m’boma la Dedza adabadwa pa 27 August 1973. Iwo adadzodzedwa unsembe pa 12 June 2004 pambuyo pochita maphunziro a Philosophy komanso Theology. Ngati wansembe, iwo atumikira ku ma parish a Dedza, Ganya komanso anali mkulu wa seminale yaing’ono ya St. Kizito, pongotchula zochepa. M’chaka cha 2007 mpaka 2010, bambo Chifukwa adakachita maphunziro a malamulo a mpingo wa katolika, ndipo anali mkulu owona za malamulo mu dayosizi ya Dedza.",https://www.radiomaria.mw/papa-wasankha-bambo-chifukwa-kukhala-episkopi-wa-dayosizi-ya-dedza/,"May 8, 2021",Izahaki Mwacha
Apolisi Ati Akupitilirabe Kumanga Anthu Amene Anaba Ndalama Za COVID-19,"Apolisi mdziko muno ati akupitilirira kumanga anthu amene akuwaganizira kuti anawononga ndalama zokwana 6.2-billion-kwacha zomwe zinali zothandiza kulimbana ndi mliri wa Covid-19. Malinga ndi lipoti la National Audit Office, apolisi akhala akumanga anthu osiyanasiyana amene akuwaganizira kuti anatenga nawo gawo posakaza ndalamazi. Wofalitsa nkhani za apolisi m’dziko muno, James Kadzadzera ndi yemwe wanena izi polankhula ndi Radio Maria pamene imafuna kudziwa tsogolo la kumangidwa kwa oganiziridwa-wa. Iye wati anthu amene awamanga kale mokhudzana ndi nkhaniyi akuwasunga pa alimande mu ndende za dziko lino podikira kuti akhale ndi nthawi yokwanira yochita kafukufuku wawo. “Anthu akumangidwa masiku osiyanasiyana, pa milandu yosiyanasiyana ndi malo osiyanasiyana ndipo sangatengeredwe ku bwalo lamilandu tsiku limodzi koma ena omwe anatengeredwa ku khoti anamangidwa kale ndipo akusungudwa pa alimande ku ndende,” anatero Kadadzera. A Kadadzera ati ntchito yomanga anthuwa ikuchedwa kaamba koti apolisi adapempha khoti kuti liwapatse nthawi yokwanira yochita kafukufuku wawo. Kutsatira kubedwa kwa ndalamazi, pa 18 April 2021 mtsogoleri wa dziko lino, Lazarus Chakwera adalamula kuti akuluakulu ena ogwira ntchito za boma kuti ayimitsidwe pa ntchito kuti pachitike kafukufuku oyenera. Ena mwa anthu amene amangidwa kale powaganizira kuti anasokoneza ndalamazi ndi ogwira ntchito ku ofesi ya pulezidenti ndi nduna.",https://www.radiomaria.mw/apolisi-ati-akupitilirabe-kumanga-anthu-amene-anaba-ndalama-za-covid-19/,"May 8, 2021",Izahaki Mwacha
Bungwe la Save The Children Lathandiza Achinyamata M’boma La Ntcheu,"Mkulu woyendetsa ntchito za bungwe la Save the Children m’boma la Ntcheu, a James Gausi ati cholinga cha bungweli ndi kutukula achinyamata powapatsa maphunziro osiyanasiyana kuti akhale ozidalira pa miyoyo yawo. A Gausi anena izi lachisanu pambuyo pamwambo wopereka njinga ndi katundu wina yemwe bungweli lagulira achinyamatawa potsatira maphunziro omwe anali nawo. Iwo ati ngati bungwe kunali kofunika kupereka maphunziro kwa achinyamatawa pofuna kuwazindikiritsa pa momwe angazisamalire ma moyo wawo. “Panachitika kafukufuku oyang’ana achinyamata omwe amayenda yenda mtauni ndipo titawafusa tinapeza kuti zonsezi zimachitika kaamba ka kusowa kwa mwayi ndipo apa ndipomwe tinaganiza zowabweretsera achinyamatawa njira zosiyana siyana zotukula moyo wawo,” anatero Gausi. Mawu ake mkulu wa zaumoyo m’boma la Ntcheu, Dr. Steve Macheso anathokoza bungwe la Save the Children pokonza maphunzirowa zomwe akuti zithandizira achinyamata a m’boma la Ntcheu kukhala odzidalira ndiponso kulimbikitsa maphunziro awo. “Uchembere pakati pa achinyamata ukuyesera kuchitako bwino ngakhale kuti nkhondo imeneyi pakatipa inayima chifukwa cha mliri wa Covid-19 komabe bungweli layesetsa pothandiza achinyamatawa powapatsa katundu osiyana siyana,” anatero Macheso. M’modzi mwa achinyamata omwe anali nawo pamaphunzirowa Ivy Mikuku ayamikira bungweli kamba kachikonzerochi ndipo alonjeza kuti iwo agwira ntchito yolangiza achinyamata anzawo ndi cholinga choti akhale ndi miyoyo yotukuka. Bungweli linakonza maphunzirowa kudzera mu pulojekiti ya Youth Economic Empowerment ndi thandizo la ndalama zochokera ku bungweli mdziko la Italy ndi cholinga chofuna kufikira  achinyamata ndi maupangiri osiyanasiyana okhuza ubereki kuphatikizanso kuwazindikiritsa zamomwe angachitire pothetsa mchitidwe wosalana.",https://www.radiomaria.mw/bungwe-la-save-the-children-lathandiza-achinyamata-mboma-la-ntcheu/,"May 8, 2021",Izahaki Mwacha
Anthu Okwiya Amenya Ndi Kupha Amuna Awiri ku Chikwawa,"Anthu okwiya ku Nchalo boma la Chikwawa amenya ndi kupha mwamuna wina atamupeza ndi mbuzi zomwe akuganizira kuti ndizobedwa. Wofalitsa nkhani za apolisi m’boma la Chikwawa, Dickson Matemba wauza Radio Maria kuti anthu a m’mudzi wa Sekeni ku Nchalo anagwira Semion Mola ndi Sailesi Kalidozo ndi kuwalanga okha mpaka kuvulala modetsa nkhawa. Atawatengera ku chipatala cha boma la Chikwawa, Mora anamwalira atangofika naye pa chipatalachi ndipo mnzakeyo ali mwakayakaya pa chipatala chomwechi. Padakali pano, apolisi m’bomali adzudzula m’chitidwewu ponena kuti anthu opezeka akulanga okha anthu okuba adzayimbidwa mlandu. Semion Mora amachokera m’mudzi wa Bereu ndipo Sailesi Kalidozo ndi amachokera m’mudzi wa Chambuluka onsewa kwa Mfumu yaikulu Maseya m’boma lomweli la Chikwawa.",https://www.radiomaria.mw/anthu-okwiya-amenya-ndi-kupha-amuna-awiri-ku-chikwawa/,"May 8, 2021",Izahaki Mwacha
Mtambo Wadzudzula Khalidwe la Kuba Pakati Pa Ogwira Ntchito M’boma,"Nduna yoona za zophunzitsa anthu ndi kulimbikitsa umodzi m’dziko a Timothy Mtambo adzuzudzula mkhalidwe wakuba chuma cha boma pakati pa ogwira ntchito m’boma zomwe akuti zikubwezera dziko lino m’mbuyo. Ndunayi yanena izi lachinayi ku likulu la bungwe la Center for Social Concern ku St Francis Parish ku Area 25 ku Lilongwe, pomwe bungweli limakondwelera mwapadera tsiku loganizira anthu a pa ntchito, International Labour Day, lomwe limakumbukiridwa pa 3 May chaka chilichonse. A Mtambo anati kusalabadira mavuto a dziko komwe ogwira ntchito m’boma ambiri amachita kukuyenera kuthelatu kuti dziko lino lipite patsogoli. Ndunayi inawonjezera kunena kuti nthawi yakwana kuti a Malawi aziima ndikukana zachibwana pakati pa ogwira ntchito m’boma zomwe ati zikuwonongetsa misonkho yomwe anthu amapereka yomwe ikanatha kugwira ntchito zofunikira. “Wina aliyense amene akugwira pa mpando penapake adziwe kuti ndi servant ndipo ngati ukufuna kulemera kobwera si m’boma ayi chofunika ndi kupanga business, m’boma ndi Utumiki kwa anthu,” anatero Mtambo. A Mtambo anati motsutsana ndi momwe anthu ena amaganizira kuti andale ndiwo amaba ndalama za boma, ogwira ntchito mu nthambi za boma ndi omwe ali patsogolo kuba misonkho ya a Malawi yomwenso amayipereka movutikira. Ndunayi inati kudzera mu ntchito yosintha kagwiridwe ka ntchito m’boma, Public Service Reforms, boma liwonetsetsa kuti ogwira ntchito ake asintha kachitidwe kawo ka zinthu. Polankhulapo moyimira chipani cha Ansembe cha Missionaries of Africa, Bambo Joseph Kuppens anati mkhalidwe omalemekeza mopitirira muyeso pa ntchito ndiwo ukulepheretsa kukwanilitsa maloto ambiri a m’dziko lino. Bambo Kuppens omwenso anayambitsa bungwe la Center for Social Concern m’chaka cha 2002 anatsindika kuti sakufuna kudzetsa ka mzimu kosalemekezana pa ntchito koma kuti a Malawi akuyenera kuwona malire a ulemu omwe ayenera kupereka kwa akuluakulu awo a pantchito posafuna kudziika okha mu ukapolo. Iwo anati ngati anthu angazindikire ndikumvetsa kuti atsogoleri adziko ndi otumikira, anthu adzayamba kuzindikira kufunika kogwilira ntchito limodzi ndi atsogoleriwa pofuna kukwanilitsa zofuna za dziko lino. Kafukufuku akuti akuonetsa kuti a Malawi ambiri akugwira ntchito m’malo osakhala bwino ngakhale boma ndi mabungwe oti si aboma akuyesetsa kufuna kukonza zinthu.",https://www.radiomaria.mw/mtambo-wadzudzula-khalidwe-la-kuba-pakati-pa-ogwira-ntchito-mboma/,"May 8, 2021",Izahaki Mwacha
Papa Wachita Zokambirana Ndi Mtsogoleri Wa Dziko La Switzerland,"Mtsogoleri wa mpingo wa katolika pa dziko lonse papa Francisco wachita zokambirana ndi mtsogoleri wadziko la Switzerland. Malinga ndi malipoti a wayilesi ya Vatican, lachinayi Papa wachita zokambirana ndi president Guy Parmelin ku likulu la mpingowu ku Vatica. Mzokambirana zawo, atsogoleri awiriwa ati akhutira ndi ubale wabwino omwe ulipo pakati pa likulu la mpingo wa katolika ndi dziko la Switzerland ndipo ati maiko awiriwa apitiriza kugwirizana pa nkhani zosiyana-siyana. Papa Francisco wayamikira dziko la Switzerland chifukwa chodzipereka kutumiza chaka ndi chaka asilikali, Swiss Guards, ku likulu la mpingo wa katolika. Ku mapeto kwa mkumano wawo, atsogoleri awiriwa anasinthana mphatso. Pambuyo pokumana ndi Papa Francisco, President Parmelin anachitanso zokambirana ndi mlembi wa mkulu wa likulu la Mpingo wa Katolika, Cardinal Secretary of State Pietro Parolin komanso mkulu wa ofesi yoona za ubale wa likulu la Mpingo wa Katolika ndi maiko ena, Vatican’s Secretary for Relations with States, Archbishop Paul Gallagher. Likulu la Mpingo wa Katolika lidakhazikitsa ubale wa ukazembe ndi dziko la Switzerland m’chaka cha 1586.",https://www.radiomaria.mw/papa-wachita-zokambirana-ndi-mtsogoleri-wa-dziko-la-switzerland-2/,"May 7, 2021",Izahaki Mwacha
Papa Wapempha Asilikali Aku Vatican Kukhala A Ulemu,"Mtsogoleri wa mpingo wa katolika pa dziko lonse Papa Francisco wapempha asilikali aku likulu la mpingowu ku Vatican kuti akhale a ulemu komanso olandira bwino alendo. Malinga ndi malipoti a wailesi ya Vatican, Papa wanena izi pa mwambo wolumbiritsa asilikali omwe angoyamba kumene ntchito yaw ku likulu la mpingowu. Papa ndi asilikali ake Iye wati makhalidwe abwino a asilikaliwa amapereka chithunzi chabwino cha mpingo wa katolikali kwa alendo ankhaninkhani omwe amafika ku likulu la mpingo wa katolika-li. Papa Francisco wauza asilikali atsopanowa za mbiri yabwino yomwe anzao m’mbuyomu akhala akudziwika nayo komanso za asilikaliwa anzawo omwe m’mbuyomu akhala akuyika miyoyo yawo pa chiswe poteteza a Papa osiyana-siyana. Iye wati kusankha kukhala msilikali ndi chiyitanidwe chapadera monga m’mene anthu amayitanidwira kukhala ansembe kapena kusankha moyo wa banja. Pamenepa Papa’yu wauza asilikali’wa za kufunika kodzipereka kwa thunthu m’manja the mwa Ambuye Yesu ndi kukhala anthu okhulupirika. Gulu la asilikali a nkhondowa lodziwika kuti Pontifical Swiss Guards lidayamba pa 22 January m’chaka cha 1506 ndi cholinga chofuna kuteteza Papa yemwe alipo pa nthawiyo komanso kupereka chitetezo ku likulu la Mpingo wa Katolika ku Vatican. Asilikaliwa amachokera m’dziko la Switzerland n’chifukwa chake amatchulidwa kuti Swiss Guards ndipo amakhala atamaliza maphunziro a ntchito ya usilikali kwaoko. Amayenera kukhala m’nyamata yemwe ndi m’Katolika, wophunzira bwino ndipo wa zaka za pakati pa 19 ndi 30. Pambali poteteza Papa iwo amaperekanso ulemu wa chisilikali, guard of honour, kwa alendo olemekezeka ngati atsogoleri a maiko omwe amakacheza ku likulu la Mpingo wa Katolika.",https://www.radiomaria.mw/papa-wapempha-asilikali-aku-vatican-kukhala-a-ulemu/,"May 7, 2021",Izahaki Mwacha
Mafumu Atenge Gawo Posamala Zachilengedwe-Tembo,"Nduna yowona za chilengedwe mayi Nancy Tembo apempha mafumu a mdera la mfumu yaikulu Mpando m’boma la Ntcheu kuti akhale ndi udindo wofotokozera anthu mderali za kufunika koteteza ndi kusamalira za chilengedwe. Mayi Tembo ayankhula izi lachinayi pambuyo poyendera nkhalango ya Dzonzi-Vayi komanso Mpira Dam, zomwe zili m’bomali. Iwo ati kuti chilengedwe chisamalidwe bwino, anthu akuyenera kupewa kudula mitengo komanso kuwotcha makala. “Pomwe tikuzakhazikitsa project-yi kunoko tikufuna chilengedwechi chibwelere mchimake. Tayankhula ndi mafumu ndipo takhazikitsa njira zomwe zithandize anthu kuti asapitire kudula mitengoyi,” anatero mayi Tembo. Poyankhulapo mkulu mu ofesi  yowona za nkhalango m’bomali a Donex Mtambo anati anthu oposa 600 analowerera malo ankhalangoyi pomwe amalima mbewu zawo komwe kumachokera madzi mu nkhalangoyi. mkulu mu ofesi  yowona za madzi a onances Luka Nyirenda anati Pali chiwopsezo choti vuto la kusowa kwa madzi litha kufalikira m’madera ambiri a bomali ngati mchitidwe wolima mu mtsinjewu ungapitilire. Izi zikudza potsatira ntchito yomwe ikuyembekezeka kukhazikitsidwa m’mboma la ntcheu kudzera mu undunawu ndi cholinga chofuna kuwonetsetsa kuti anthu akuteteza ndi kusamalira zachilengedwe. Nkhalango ya Dzonzi Vai inakhazikitsidwa mchaka cha 1924 ndipo ilindi ma hectares okwana 500, ma ekala 400 alowereredwa ndi anthu ndipo izi zazetsa vuto lakusowa kwa madzi a m’maboma a Ntcheu ndi Balaka.",https://www.radiomaria.mw/mafumu-atenge-gawo-posamala-zachilengedwe-tembo/,"May 7, 2021",Izahaki Mwacha
Akatswiri Alangiza Alimi Kusamala Zokolora Zawo,"Akatswiri pa nkhani za ulimi mdziko alangiza alimi kuti asamale chimanga pochiwumitsa bwino asanachithire mankhwala. M’modzi mwa akatswiriwa a Tamani Nkhono Mvula ndi omwe anena izi ndi Radio Maria Malawi. Iwo alangizanso alimiwa kuti asamale zokolora zawo pogulitsa zokolorazo pa mitengo yovomerezeka ndi boma. “Chinthu chofunika ndichokuti chimangachi chikhale chouma bwino chisanalowe m’matumba kapena kupita munkhokwe, tichotonore bwino ndikuchithira mankhwala,” anatero Mvula. A Nkhono alangizanso anthu kuphika mosamala zakudya makamaka pa zikondwelero zosiyanasiyana, popewa kuwononga zakudya.",https://www.radiomaria.mw/akatswiri-alangiza-alimi-kusamala-zokolora-zawo/,"May 7, 2021",Izahaki Mwacha
Chilima Wati Ndi Wokhutira Ndi Zitukuko Zomwe Zikuchitika M’boma La Chikwawa,"Wachiwiri kwa mtsogoleri wa dziko lino Dr. Saulos Chilima wati ndi wokhutira ndi ntchito zomangamanga zimene khonsolo ya boma la Chikwawa ikugwira. Iye wanena izi atayendera ntchito za kusintha kwa kagwiridwe ka ntchito m’boma ku khonsolo ya Chikwawa. Chilima anakonza ulendowu pofuna kuwona mmene makhonsolo a maboma a Chikwawa ndi Nsanje akugwilira ntchito zawo m’magawo a zaulimi, zamaphunziro zaumoyo ndi zomangamanga. Pa zomangamanga, Chilima wati ndi wokhutira ndi m’mene ntchito yomanga msika wa Dyeratu ku Chikwawa ikuyendera. Ngakhale izi zili chomwechi, wachiwiri kwa mtsogoleriyu wapempha amene akugwira ntchitoyi kuti awonetsetse kuti ayike zipangizo zokwanira zolimbikitsa ukhondo mu msikawu. Iye wati kudzera mu unduna wake, boma liwonenetsa kuti makhonsolo akuyaliratu mapulani a ntchito zachitukuko moganizira kukula kwa chiwerengero cha anthu mtsogolo. “Ndi khonsolo ya Chikwawa tagwirizana kuti mapulani a kuno apitilire aakhale patsologolo. Zimenezi tikonzekeretu ndi cholinga chakuti ndalama zikamapezeka, mapulani azikhala alipo kale” anatero Chilima. Zina mwa ntchito zomwe boma likugwira ku chigwa cha mtsinje Shire ndi monga; kumanga msewu wa Chikwawa-Chapananga-Mwanza, ulimi wa mthilira pansi pa Shire Valley Transformation Project, msika wa Dyeratu kungotchulapo mwa zina. Ntchito yomanga msika wa Dyeratu ikuyembekezereka kufika kumapeto mwezi wa October chaka chino.",https://www.radiomaria.mw/chilima-wati-ndi-wokhutira-ndi-zitukuko-zomwe-zikuchitika-mboma-la-chikwawa/,"May 6, 2021",Izahaki Mwacha
Dayosizi Ya Dedza Yasintha Ena Mwa Maudindo Ake,"Dayosizi ya mpingo wa katolika ya Dedza yasintha ena mwa maudindo ake. Malinga ndi kalata yomwe mkulu woyendetsa ntchito za dayosiziyo mosinyo John Chithonje alemba, maudindowa ndi a woyendetsa seminale yaying’ono ya St. Kizito ndi ena ochepa. Mwazina, bambo Mathews Chimtendere asankhidwa kukhala wogwirizira udindo wa mkulu wa seminale-yi pomwe bambo Paul Kunkumbira ndi wotsatira wawo. Alemba kalatayo-bambo Chithonje Bambo Joseph Kapalasa asankhidwa kukhala mphunzitsi ku seminale-yi ndipo bambo Peter Kosonkanji awatumiza ku seminaleyi kukhala mkulu owona za uzimu. Padakalipano bambo Peter Chifukwa awatumiza ku parishi ya St. Joseph Chiphwanya kukhala bambo mthandizi komanso mkulu owona za malamulo mu dayosiziyi ndipo bambo Joseph Billiat awasankha kukhala mlangizi wa bungwe la abwenzi a Radio Maria Malawi mu dayosiziyo. Pamenepa monsinyo Chithonje ati maudindowa ayamba kugwira ntchito pompano.",https://www.radiomaria.mw/dayosizi-ya-dedza-yasintha-ena-mwa-maudindo-ake/,"May 6, 2021",Izahaki Mwacha
CAF Yasintha Masiku Oyambira Mpikisano wa FIFA,"Bungwe lomwe limayendetsa masewero a mpira wa miyendo mu Africa la Confederation Africa Football (CAF), lasintha masiku omwe maiko amu Africa amayenera kuyamba masewero odzigulira malo mu mpikisano wa padziko lonse la pansi. Malinga ndi chikalata chomwe bungwe la CAF latulusa lero, kusinthaku kwadza bungweli litakambirana ndi bungwe lomwe limayang’anira masewerowa pa dziko lonse la FIFA ndipo ati izi zachitika kaamba ka mavuto ena omwe adza ndi mliri wa COVID-19. Masewerowa asinthidwa kuchoka mwezi wa June 2021 kufika miyezi ya September, October, November chaka chino ndi kuzatsiriza mwezi wa March 2022. Zimenezi zithanso kupereka mwayi ku bungwe lomwe limayendetsa masewero a mpira wa miyendo mdziko muno la Football Association of Malawi (FAM) kuti lisankhenso bwalo lina la zamasewero ndi kulikonza bwino kuti masewero a timu ya Flames adzathe kuchitikira ku Malawi, osati kunja kwa dziko lino momwe lidanenera bungwe la CAF kuti bwalo la Kamuzu mu mzinda wa Blantyre lomwe bungwe la FAM lidasankha kuti Flames izidzasewelerapo masewero ake,  ndi losayenera kuchitikira masewerowa malinga ndi malamulo a bungwe la CAF.",https://www.radiomaria.mw/caf-yasintha-masiku-oyambira-mpikisano-wa-fifa/,"May 6, 2021",Izahaki Mwacha
Komiti Yati A Malawi Asadere Nkhawa ndi Mliri wa COVID-19,"Komiti yowona za mliri za mliri wa Covid-19 mdziko muno yati a Malawi asadere nkhawa pa za kukwera kwa chiwerengero cha anthu omwe akupezeka ndi kachirombo ka Corona mdziko muno. Nkhoma: Anthuwo tawayika pa m’bindikiro M’modzi mwa apampando a komitiyi Dr. Chalamira Nkhoma ndi omwe anena izi polankhula ndi Radio Maria Malawi ndipo ati a Malawi asawope kaamba koti anthu omwe apezeka ndi kachiromboka ndi obwera komanso ali m’malo amodzi choncho akusungidwa m’malo opatulidwa ndi a unduna wa zaumoyo. Komabe iwo ati anthu akuyenera apitirize kutsatira njira zopewera mliriwu ndi cholinga choti usapitilire kufala. “Pakatipa chiwerengerocho chinazawoneka kuti chakwererapo kaamba ka gulu la ogwira ntchito pa kampani ya Salima shuga omwe achokera mdziko la India komanso akayidi ena ku ndende ya Chichiri, koma padakali pano ngati boma lawayika anthuwa pa m’bindikiro kuti asapatsire ena,” anatero Dr. Nkhoma. Ngakhale zili chomwechi Dr. Nkhoma apempha a Malawi kuti apitirize kutsatira njira zopewera mliriwu ponena kuti ichi ndi chidziwitso kuti mliriwu ulipobe.",https://www.radiomaria.mw/komiti-yati-a-malawi-asadere-nkhawa-ndi-mliri-wa-covid-19/,"May 6, 2021",Izahaki Mwacha
Papa Atulutsa Kalata Yokhazikitsa Utumiki Wa Ugulupa,"Mtsogoleri wa mpingo wa katolika pa dziko lonse Papa Francisco akuyembekezeka kutulutsa kalata yokhazikitsa utumiki wa u gulupa. Malinga ndi malipoti a wayilesi ya Vatican, kalatayi ikuyembekezeka kutulutsidwa lachiwiri sabata ya mawa. Ofesiyi yati kalatayi idzatulutsidwa pa msonkhano wa atolankhani ku likulu la mpingo ku Vatican ndipo mtsogoleri wa bungwe la a Papa la Pontifical Council for the Promotion of the New Evangelization, Archbishop Rino Fisichella ndi amene adzatsogolere msonkhano wa atolankhaniwu. Mutu wa kalatayi ndi Antiquum ministerium ‘m’chilatini’, kutanthauza kuti utumiki wa kalekale. Kalatayi ikulimbikitsa mfundo za msonkhano wa Vatican Council II maka polimbikitsa udindo womwe akhristu eni ake ali nawo pofalitsa uthenga wa chipulumutso. Mu mpingo wa katolika mgulupa ndi munthu yemwe amaphunzitsa anthu ena zomwe mpingowu umatsata ndi kukhulupirira. Kalekale a gulupa anali ansembe kapena anthu a m’zipani za mu mpingo, koma masiku ano a gulupa ndi akhristu eni ake omwe amadzipereka pa kutumikira akhristu anzawo mu njira zosiyana-siyana.",https://www.radiomaria.mw/papa-atulutsa-kalata-yokhazikitsa-utumiki-wa-ugulupa/,"May 6, 2021",Izahaki Mwacha
Papa Wasankha Mkulu Watsopano Olondoloza Chuma ku Vatican,"Mtsogoleri wa mpingo wa katolika pa dziko lonse Papa Francisco wasankha Alessandro Cassinis Righini kukhala mkulu watsopano olondoloza momwe chuma chimagwilira ntchito ku likulu la mpingowu ku Vatican. Wasankhidwa pa udindowo-Righini Malinga ndi malipoti a wayilesi ya Vatican, lachitatu Papa wavomereza Righini kukhala pa udindowu atagwira ntchito mogwirizira pa udindowu kuyambira m’chaka cha 2017 pomwe analowa m’malo mwa Libero Milone yemwe anali pa udindowu kwa zaka ziwiri kuyambira 2015 mpaka 2017. Righini ndi munthu wophunzira bwino komanso ndi katswiri pa nkhani za chuma.",https://www.radiomaria.mw/papa-wasankha-mkulu-watsopano-olondoloza-chuma-ku-vatican/,"May 6, 2021",Izahaki Mwacha
Misika Ya Zachuma Iganizire Anthu Wamba-Papa,"Mtsogoleri wa mpingo wa katolika pa dziko lonse Papa Francisco wapempha anthu omwe amayendetsa za chuma kuti aziganizira anthu osauka. Malinga ndi malipoti a wayilesi ya Vatican, Papa wapereka pempholi pomwe amapereka cholinga cha mapemphero ake a mwezi uno wa May. Cholinga cha mapemphero a Papa mwezi uno ndi kupemphelera mabungwe ndi anthu omwe amayendetsa nkhani za chuma kuti pogwira ntchito yawo aziganizira anthu wamba omwe akukumana ndi mavuto osiyana-siyana tsiku ndi tsiku. Papa wadandaula kuti anthu ambiri ali mu umphawi wadzaoneni pamene misika ya za chuma ikupeza phindu losaneneka ndipo wati phindu lochulukali likuyenera kuthandiza anthu omwe akuvutika mu umphawi. Iye wati ndi kofunika kuti misika ya za chuma iziika umunthu mu bizinesi zawo ndipo wati ndi udindo wa boma m’maiko osiyana-siyana kuonetsetsa kuti misika ya za chumayi ikuchita choncho.",https://www.radiomaria.mw/misika-ya-zachuma-iganizire-anthu-wamba-papa/,"May 5, 2021",Izahaki Mwacha
Alipira Chindapusa Kaamba Kogula Katundu Wobedwa,"Bwalo la milandu m’boma la Dowa lalamula amuna awiri kuti apereke chindapusa cha ndalama zokwana 40, sauzande kwacha aliyense, kulephera apo akakhale ku ndende kwa miyezi khumi atapezeka olakwa pa mlandu ogula katundu yemwe akuganiziridwa kuti ndi obedwa. Woyimira boma pa mlandu Joseph Banda anauza bwaloli kuti abambowa Emmanuel Siliya komanso Chifundo Chunga pa 25 January chaka chino anapezeka ndi batile la galimoto lomwe likuganiziridwa kuti linabedwa ndipo analephera kupereka zikalata zowayenereza kupezeka ndi katunduyo. Atawonekera ku bwalo la milandu, awiriwo anapezeka olakwa ndipo popereka chigamulo chake First Grade Magistrate Amran Phiri anati wapereka chilango choterechi kuti ena atengerepo phunziro. M’boma lomweli, bwalo la milandu lalamulanso mamuna wina wa zaka 26 kuti apereke chindapusa cha ndalama zokwana 50 sauzande kwacha kulephera apo akakhale ku ndende ndi kukagwira ntchito ya kalavula gaga kwa miyezi khumi atapezeka olakwa pa mlandu ovulaza munthu. Woyimira boma pa mlanduwu Joseph Banda anati bamboyu Golden Jumbe pa 15 April chaka chino anavulaza m’nyamata wina wa zaka 14, Makaiko Kaunda pomwe anamupeza akudula mitengo pa malo omwe akuti ndi ake.",https://www.radiomaria.mw/alipira-chindapusa-kaamba-kogula-katundu-wobedwa/,"May 5, 2021",Izahaki Mwacha
Bambo Peter Banda a Lilongwe Archdiocese Amwalira,"Likulu la mpingo wa katolika mdziko muno lalengeza za imfa ya bambo Peter Jester Banda omwe amataumikira mu archdiocese ya Lilongwe. Amwalira ndi COVID-19 – bambo Banda Malinga ndi kalata yomwe yasyinidwa ndi mlembi wamkulu wa bungwe la maepiskopi a mpingo wa katolika mdziko muno bambo Henry Saindi, bambo Banda amwalira dzulo ku chipatala cha Kamuzu Central mu mzinda wa Lilongwe atadwala nthenda ya COVID-19. Misa yotsanzikana ndi malemuwa ichitika mawa ku Maula Cathedral mu archdiocese-yo nthawi ya 8 koloko m’mawa ndipo pambuyo pake thupi la malemuwa likayikidwa m’manda ku Likuni. Ndondomeko zonse zopewera nthenda ya COVID-19 zizatsatidwa ku mwambowu. Mzimu wa bambo Peter Jester Banda uwuse mu mtendere wosatha.",https://www.radiomaria.mw/bambo-peter-banda-a-lilongwe-archdiocese-amwalira/,"May 5, 2021",Izahaki Mwacha
Papa Adzachita Misa Yopemphelera Dziko La Myanmar,"Mtsogoleri wa mpingo wa katolika pa dziko lonse Papa Francisco adzachita misa yopempherera dziko la Myanmar pa mavuto a za ndale omwe dzikoli likukumana nawo padakali pano. Malinga ndi malipoti a wayilesi ya Vatican, ofesi yomwe imawona zochitikachitika za a Papa za tsiku ndi tsiku, the Prefecture of the Papal Household, yati misayi ikuyembekezeka kudzachitika loweruka sabata ya mawa kuyambira nthawi ya 10 koloko m’mawa ku likulu la mpingowu ku Vatican. Masiku apitawa Papa anapempha akatolika kupemphelera dzikoli kupatula kupempha chithandizo cha Mulungu pa mliri wa Covid-19 kudzera mu uneneri wa Amayi Maria. Pa 1 February chaka chino asilikali analanda boma la dziko la Myanmar ati posakhutira ndi momwe chisankho chinayendera m’dzikolo mwezi wa November chaka chatha, ngakhale  bungwe loyendetsa chisankho m’dzikolo linati chisankhocho chinayenda mwa chilungamo Anthu m’dzikolo akhala akuchita zionetsero zosonyeza kusakondwa ndi zomwe anachita asilikaliwa ndipo malipoti ati anthu pafupi 1000 aphedwa ndipo ena amangidwa pa zionetserozi.",https://www.radiomaria.mw/papa-adzachita-misa-yopemphelera-dziko-la-myanmar/,"May 5, 2021",Izahaki Mwacha
Apolisi Anjata Mzika Zinayi Za Mdziko La Mozambique,"Apolisi m’boma la Mulanje akusunga mchitokosi mzika zinayi za mdziko la Mozambique kaamba kokhala mdziko muno opanda chilolezo. Malinga ndi wofalitsa za apolisi m’bomali Gresham Ngwira, anthu akufuna kwabwino ndi omwe anatsina khutu apolisiwa kuti anthu ena a mdziko la Mozambique akukhala m’madera ena m’bomalo. Ngwira: Tikuthokoza anthu aku Mulanje Ngwira wati padakali pano mzikazi azitsekulira mlandu wokhala mdziko muno opanda zikalata zowayenereza omwe ndi osemphana ndi malamulo a nthambi yowona zolowa ndi zotuluka mdziko muno. “Tikuthokoza anthu aku Mulanje omwe timagwira nawo bwino ntchito pa nkhani yothetsa milandu ndiponso makamaka anthu amene anatsina khutu pa nkhaniyi. Anthuwa awiri apezeka ku Mathambi pomwe awiri enanso apezeka ku Mloza komwe amakhala. Koma titawafunsa akanaika kupereka zikalata zowayenereza kukhala mdziko muno ndipo ndi chifukwa chake tawamanga,” anatero Ngwira. Padakalipano anthuwa akusungidwa pa ndende ya boma la Mulanje ndipo Ngwira wati apolisiwa akulumikizana ndi a nthambi yowona zolowa ndi kutuluka mdziko muno ndi cholinga choti anthuwa azengedwe mlandu mu nthawi yake ndi kulandira chilango choyenera.",https://www.radiomaria.mw/apolisi-anjata-mzika-zinayi-za-mdziko-la-mozambique/,"May 4, 2021",Izahaki Mwacha
Anthu Asadere Nkhawa Ndi Kusintha Mtundu Kwa Madzi mu Nyanja ya Malawi-Unduna,"Unduna owona za chilengedwe wati anthu mdziko muno asadere nkhawa kaamba ka madzi a mu nyanja ya Malawi omwe akusintha mtundu kukhala obiliwira ponena kuti padakalipano zilibe vuto kwenikweni ku miyoyo ya anthu. Mkulu wa nthambi yowona za ulimi wa nsomba mu undunawu, a Friday Njaya auza Radio Maria Malawi kuti vutoli limachitika mphepo ya mwera ikawomba kwa masiku ochuluka pa nyanja ndipo ati zimenezi zakhala zikuchitikaponso m’zaka za m’mbuyomu.  Madzi a mu nyanja ya Malawi akuwoneka motere m’madera ena Iwo ati padakalipano madziwa ayamba kubwelera mchimake koma pali chiyembekezeo kuti zitha kuchitikanso kaamba ka nyengo ya mphepo yomwe yayamba mdziko muno. “Izizi sizachilendo chifukwa mchaka cha 2013 zinachitikapo komanso mchaka cha 1999. Zimenezi zimachitika mphepo ya mwera ikawomba kwambiri pa nyanja ndiye ndere zonse za pansi zimafukuka ndi kupita pamwamba zomwe zimachititsa kuti madziwa akhale green. Monga tikudziwa kuti sabata zingapo zapitazi mphepo yawomba kwambiri ndiye kuti izi zinali zoyembekezereka ndipo poti miyezi ino ya May, June ndi July ndi ya mphepo zimenezi zitha kuchitikanso kutsogoloku koma padakalipano malipoti atisonyeza kuti madzi akubwelera mchimake,” anatero a Njaya. Pamenepa a Njaya ati vutoli si lalikulu kwenikweni chifukwa nsomba sizinayambe kufa zokha pa nyanjayi ngati momwe zimachitikira nthawi zina. “Madzi amenewa ndi owopsa kuti ukakasamba mu nyanjamo umamva kuyabwa mthupi koma pena zimafika nsomba kumafa zokha ndipo zikatero timawalangiza anthu kuti asadye nsomba zokufa zokha koma padakalipano anthu tingowauza kuti apewe kusamab mu nyanjamu,” anatero a Njaya.",https://www.radiomaria.mw/anthu-asadere-nkhawa-ndi-kusintha-mtundu-kwa-madzi-mu-nyanja-ya-malawi-unduna/,"May 4, 2021",Izahaki Mwacha
Papa Wapempha Othandizira Misa M’dziko La Portugal Apitilire Kudzipereka Pa Utumiki Wawo,"Papa Francisco walankhula ndi achinyamata othandizira Misa a m’dzikol la Portugal, kudzera mwa President wa bungwe la maepiskopi a Mpingo wa Katolika m’dzikolo lowona za chipembedzo ndi moyo wa uzimu, Ambuye José Manuel Garcia Cordeiro. Papa Francisco watumiza uthengawu mogwirizana ndi ulendo omwe achinyamata othandizira Misa a m’dzikolo anali nawo masiku apitawa wokapemphera ku malo oyera otchedwa Shrine of Our Lady of Fatima. Papa Francisko ndi anyamata othandizira Misa Mu uthengawu, iye wapempha othandizira Misa a m’dziko la Portugal kuti apitilire kudzipereka pa utumiki wawo ndipo wawalimbikitsa kuti apitirize kuonetsa mphatso zawo zosiyana-siyana pomwe akutumikira Mulungu ngati othandizira Misa. Papa Francisco wauza achinyamatawa kuti ndi anthu a mwayi popeza amakhala pafupi ndi guwa losandulitsira buledi ndi vinyo kukhala thupi ndi magazi a Ambuye Yesu ndipo pa chifukwa ichi iye wati ndi kofunika kuti azikhala anthu a makhalidwe abwino ogwirizana ndi zomwe achita pa guwa. Iye wati ndi kofunika kuti azitengera zitsanzo zabwino za anthu oyera omwe anali achinyamata monga Francisco Marto Woyera m’nyamata wa ku Fatima yemwe ndi nkhoswe yao. Papa Francisco wamaliza uthengawu ndi kudalitsa achinyamatawa komanso kuwaikiza m’manja mwa Yosefe Woyera nkhoswe ya Mpingo wonse wa Katolika kuti aziwateteza nthawi zonse.",https://www.radiomaria.mw/papa-wapempha-othandizira-misa-mdziko-la-portugal-apitilire-kudzipereka-pa-utumiki-wawo/,"May 4, 2021",Izahaki Mwacha
Papa Wachita Zokambirana Ndi Nduna Yowona Za Ubale Wa Dziko La Iraq Ndi Maiko Ena,"Mkulu wa ofesi yofalitsa mauthenga ku likulu la mpingo wa katolika ku Vatican, Matteo Bruni watsimikizira atolankhani za mkumano wa Papa Francisco lolemba ndi nduna yowona za ubale wa dziko la Iraq ndi maiko ena, Fuad Hussein ku likulu la mpingowu ku Vatican. Papa ndi Hussein (kumanja) pa mkumano wawo Bruni wati zokambirana pakati pa Papa Francisco ndi ndi nduna’yi zinatenga pafupi mphindi makumi atatu (30). Mwa zina Papa Francisco wauza ndunayi kuti akukumbukira bwino za ulendo wake wokacheza m’dzikolo posachedwapa komanso chimwemwe chosasimbika chomwe anthu adamuwonetsa pa ulendowu. Kudzera mwa nduna’yi, Papa Francisco wafunira anthu a m’dziko la Iraq zabwino zonse ndipo wati ali ndi chiyembekezo kuti anthu m’dzikolo apitilira kugwirizana komanso kusamalirana wina ndi mzake. Papa Francisco adakacheza m’dziko la Iraq kuyambira pa 5 mpaka pa 8 March chaka chonchino ndipo iye ndi Papa woyamba kukacheza m’dziko la Iraq.",https://www.radiomaria.mw/papa-wachita-zokambirana-ndi-nduna-yowona-za-ubale-wa-dziko-la-iraq-ndi-maiko-ena/,"May 4, 2021",Izahaki Mwacha
Amayi Akhale Odzidalira pa Chuma-CADECOM,"Bungwe la Catholic Development Commission in Malawi (CADECOM) mu dayosizi ya Mangochi latumiza amayi ndi atsikana omwe anakhudzidwapo ndi nkhanza zosinasiyana pa moyo wawo ku maphunziro a utelala. Amayi kuphunzira kusoka Malinga ndi mlangizi wa bungweli mayi Tapiwa Machinjiri Gama, amayi ndi atsikanawa alipo asanu ndi atatu ochokera m’madera a mafumu aakulu anayi a m’boma la Machinga ndipo awatumiza ku sukulu ya Andiamo Technical College m’boma la Balaka komwe ayamba kuphunzira kusoka zovala pogwirtsa ntchito makina osokera. Mayi Gama ati bungwe la CADECOM laganiza zothandiza amayiwa ndi lusoli ndi cholinga choti akabwelera azikatha kuchita bizinesi yosoka zovala kwinaku akudzidalira okha chuma komanso  akagawanana luso lomwe apezalo ndi amayi anzawo ku magulu omwe akuchokera. “Maphunzirowa abwera mu nthawi yake pomwe bungwe la CADECOM ku Mangochi lapeza kuti amayi ambiri amakumana ndi nkhanza zosiyanasiyana kaamba koti nthawi zambiri amakhala akusowa zochita choncho maphunzirowa athandiza kuteteza amayiwa ku nkhanza zosiyanasiyana zomwe amakumana nazo,” anatero mayi Gama. Amayi kuwonetsa zovala zomwe asoka Polankhula atakayendera maphunziro omwe amayiwa akuchita, mkulu mu ofesi yowona za kusasiyana pakati pa amayi ndi abambo m’boma la Machinga, mayi Erita Sukasuka athokoza bungwe la CADECOM kaamba kotumiza amayiwa ku sukulu ya luso la ntchito za manja kuti akaphunzire luso la utelala. “Inutu amayi mwadala chifukwa mupeza luso lapamwamba ndikupempheni kuti musabwelere m’mbuyo koma muwonetsetse kuti luso la utelala lomwe mupezelo likakufikitseni penapake,” anatero mayi Sukasuka. Pomaliza mayi Sukasuka apempha bungweli kuti lipitirizebe kuthandiza amayiwa m’paka atafika pa mulingo wabwino woti atha kudziyimira pawokha monga momwe bungweli likufunira. Bungwe la CADECOM mu dayosizi ya Mangochi kudzera mu project ya Spotlight Initiative ndi thandizo la ndalama zochokera ku bungwe la Europian Union (EU) linakhadzikitsa magulu a amayi ndi atsikana omwe anakhudzidwapo kale ndi nkhanza zosiyanasiyana m’madera asanu ndi anayi a mafumu akuluakulu a m’boma la Machinga.",https://www.radiomaria.mw/amayi-akhale-odzidalira-pa-chuma-cadecom/,"April 29, 2021",Izahaki Mwacha
Papa Atsekulira Mwezi wa Amayi Maria,"Mtsogoleri wa mpingo wa katolika pa dziko lonse Papa Fransisco akuyembekezeka kutsekulira mwezi wa Amayi Mariya loweruka pa 1 May. Malinga ndi malipoti a Vatican Radio, cholinga cha mweziwu ndi kupempha chithandizo cha Mulungu pa mliri wa Covid-19 kudzera mu uneneri wa Amayi Maria. Papa wapempha a katolika pa dziko lonse kuti apemphere zolimba mwezi umenewu ndi cholinga choti mliri wa Coronavirus utheretu kuti moyo ubwelerenso m’chimake. Malipoti ati Papa adzatsogolera mapemphero a kolona otsekulira mwezi wa Amayi Maria kuchokera mu tchalitchi chaching’ono cha Gregorian Chapel chopezeka mu tchalitchi chachikulu cha Saint Peter’s Basilica nthawi ya 6 koloko madzulo ndipo a katolika pa dziko lonse ali ndi mwayi wodzatsatira mapempherowa kudzera pa wayilesi ya kanema ndi makina a intaneti. Pa mwambowu, Papa adzadalitsa makolona makumi atatu omwe atumizidwe ku malo oyera akuluakulu makumi atatu m’maiko osiyana-siyana momwe muzichitikira mapemphero a kolona tsiku ndi tsiku. Ntchito yolimbikitsa a katolika pa dziko lonse kupemphera mowirikiza mu mwezi wa May ikugwiridwa ndi bungwe la a Papa la Pontifical Council for Promoting the New Evangelization.",https://www.radiomaria.mw/papa-atsekulira-mwezi-wa-amayi-maria/,"April 29, 2021",Izahaki Mwacha
Papa Wati Ndi Wokhuzidwa Ndi Imfa ya Cardinal wa Mdziko la South Korea,"Papa Fransinco wati ndi wokhudzidwa ndi ya Cardinal Nicholas Cheong Jin-Suk wa mdziko la South Korea. Malemu Cardinal Jin-Suk Malinga ndi malipoti a Vatican Radio, Papa walankhula izi mu uthenga wake wopepesa potsatira imfa ya Cardinal-yu. Iye wati ndi wokhudzidwa ndi imfayi kaamba ka ntchito yotamandika yomwe Cardinal Cheong Jin-suk wakhala akugwira kwa nthawi yaitali ku likulu la mpingo wa katolika ku Vatican komanso m’dziko la South Korea. “Ndine wa chisoni chachikulu kumva za imfa ya Cardinal Cheong Jin-suk ndipo pa chifukwa ichi ndi kupepesa inu Cardinal Andrew Yeom Soo-jung, ansembe, a sisitere a bulazala ndi akhristu eni ake ndipo ndi kukutsimikizirani za mapemphero anga pa nthawi yovutayi,” watero Papa mu uthengawu. Cardinal Cheong Jin-suk yemwe anali Archbishop wopuma wa archdiocese ya Seoul wamwalira lachiwiri pa 27 April, 2021 ali ndi zaka 89 atadwala matenda okhudzana ndi ukalamba. Mzimu wa Cardinal Nicholas Cheong Jin-suk uuse mu mtendere wosatha.",https://www.radiomaria.mw/papa-wati-ndi-wokhuzidwa-ndi-imfa-ya-cardinal-wa-mdziko-la-south-korea/,"April 29, 2021",Izahaki Mwacha
Chilima Wati Ndi Wokhumudwa Ndi Kampani Ya Zomangamanga Ya Nangaunozge,"Wachiwiri kwa mtsogoleri wa dziko lino Dr. Saulos Chilima wapereka masiku khumi ndi anayi ku kampani ya zomangamanga ya Nangaunozge kuti ikhale itasamutsa ogwira ntchito ake amene akukhala mkalasi za sukulu zomwe kampaniyi imamanga m’boma la Machinga. Iye wanena izi pamene anayendera gawo lachiwiri la ntchito yomanga sukulu ya sekondale yogonera komweko ya Machinga, yomwe kampaniyi ikumanganso. Chilima ndi ena mwa akulu akulu a kampani ya Nangaunozge Polankhula pa mwambowu Paramount Chief Kawinga anayamba ndi kudandaula kuti kampani yomwe ikugwira ntchitoyi inapatsidwanso ntchito yomanga sukulu zisanu za pulaimale m’bomalo koma ngakhale anatsiriza kugwira ntchitoyi chaka chatha, ogwira ntchito ake akukhalabe mkalasizo zomwe zikuchititsa kuti ana alephere kugwiritsa ntchito kalasizo pa maphunziro. Poyankhapo pa dandauloli wachiwiri kwa mtsogoleri wa dziko linoyu walamula kampaniyi kuti ikhale itasamutsa ogwira ntchito akewa pasanathe sabata ziwiri ndi cholinga choti ana ayambe kuphunzira mkalasi zomwe zinamangidwazo. Polankhulapo pa za ntchito yomwe kampani yomweyi ikugwira yomanga sukulu ya sekondale ya Machinga, Dr. Chilima anati ndi osakhutira ndi ntchito yomwe kampaniyi ikugwira kaamba koti ikuchedwa komanso ndi yosalongosoka. Mwachitsanzo, iwo anati ndi zosamveka kuti kampaniyi imange kitchen yophikira chakudya opanda malo odyera ophunzira komanso anakambapo za kuchedwa kutsiriza ntchitoyi pamene ndalama zonse anapatsidwa. Malinga ndi mphunzitsi wamkulu pa sukuluyi, kaamba ka kuchedwa kutsiriza kumanga nyumba zogona ophunzira pa sukuluyi, anyamata a fomu 1 akugona mu holo pamene anyamata ena akugona ma hostel ena omwe ali gawo la atsikana zomwenso akuti zikukolezera mchitidwe wa zibwenzi pa sukulupa. Pamenepa Dr. Chilima anati ndi zosamveka kuti ophunzira aamuna ndi aakazi adzigona moyandikana chotere potengera chikhalidwe cha chiMalawi komanso malamulo a unduna wa zamaphunziro mdziko muno ndipo Dr. Chilima apereka miyezi iwiri ku kampaniyi kuti ikhale itatsiriza ntchito yonse pa malowa ndipo adzakayenderanso malowa pa 2 July chaka chino. M’modzi mwa akuluakulu ku kampani ya zomangamanga ya Nangaunozge anakana kuyankhulapo ndipo m’malo mwake anati tiyankhule ndi a ku unduna wa zamaphunziro. Koma polankhulapo wachiwiri kwa nduna ya zamaphunziro mdziko muno mayi Madalitso Kambauwa Wirima anati ndi osakondwa ndi zomwe zikuchitika pa malowa ndipo anati apezapo phunziro pa momwe akuyenera kumachitira asanatsekule sukulu. Sukulu ya sekondale ya Machinga ndi sukulu yoyamba ya sekondale yogonera komweko m’boma lonse la Machinga ndipo padakalipano ili ndi ophunzira okwana 352 komanso aphunzitsi okwana 18. Gawo loyamba lomanga sukuluyi lomwe limakhudza kumanga kalasi zophunzilira, laboratory, holo komanso nyumba za aphunzitsi linayamba mchaka cha 2013 ndipo imayembekezeka kutha mchaka cha 2014 koma kaamba ka mavuto ena inatha mchaka cha 2020. Ndipo gawo lachiwiri la ntchitoyi lomwe linali lomanga nyumba zogona ophunzira zokwana khumi ndi ziwiri, kitchini, chigayo komanso bwalo la zamasewero ndipo inali ya ndalama zokwana 1.4-billion-kwacha inayamba mwezi wa July mchaka cha 2018 ndipo imayembekezeka kutha mwezi wa June mchaka cha 2019, koma kufikira pano ntchitoyi siyinathe ndipo malinga ndi akuluakulu a kampaniyo 60% yokha ya ntchitoyi ndi yomwe yagwiridwa.",https://www.radiomaria.mw/chilima-wati-ndi-wokhumudwa-ndi-kampani-ya-zomangamanga-ya-nangaunozge/,"April 28, 2021",Izahaki Mwacha
Apempha Bungwe La Escom Kuti Lisakweze Mtengo wa Magetsi,"Komiti ya ku nyumba ya malamulo yowona za chilengedwe yawuza bungwe logawa magetsi m’dziko muno la Electricity Supply Corporation of Malawi (ESCOM), kuti mavuto omwe bungweli likukumana nawo asakhudze nzika za dziko lino pokweza mitengo ya magetsi. Komitiyi yanena izi lachiwiri pomwe imakumana ndi akuluakulu a bungwe la ESCOM komanso a bungwe la Malawi Energy Regulatory Authority (MERA), ndi kukambirana pa za kukwera mtengo wa magetsi komwe bungwe la ESCOM lidachita. Bungwe la ESCOM lidakweza magetsi ndi 10-kwacha pa 100-kwacha iliyonse. Wogwirizira udindo wa mkulu wa bungwe la MERA Ishmael Chiwoko anati anauza bungwe la ESCOM kuti lisakweze kaye magetsiwa kufikira atakambirana ndi magulu ena okhudzidwa ndipo ogwirizira udindo wa mkulu wa bungwe la ESCOM Clement Kanyama anati panalibe uthenga uliwonse womwe bungwe la MERA linapereka ku bungweli kuti ayimitse kaye kukweza mtengo wa magetsiwa ndipo nchifukwa chake bungweli lidapitilira ndi ganizoli. “Patsiku limene limene a MERA adalengeza za kukwera kwa mitengo ya magetsi a MERA anakumana ndi a ESCOM kutsimikiza kuti mitengoyi iyeneradi kukwera kuti ipange address ma challenge amene alipo okhudza magetsi m’Malawi muno,” anatero Kanyama. Iwo udindo ndi mphamvu yokhudzana ndi magetsi ili m’manja mwa a MERA ndipo bungwe la ESCOM silingathe kukambapo kanthu zokhuzana ndi mitengoyi. Bungwe la ESCOM lati ngakhale izi zilichomwechi koma kukweza mtengo wa magetsiwa kuthandizira pakayendetsedwe ka ntchito zina ku bungweli. Izi sizidasangalatse komitiyi ponena kuti kukweza mtengoku chikhala chipsinjo pa a Malawi omwe akuvutika kale ndi mliri wa Covid-19 omwe ambiri akulemphera kupeza ndalama moyenera. Wapampando wa komitiyi a Werani Chilenga anati chapafupi chomwe bungwe la ESCOM likadachita ndikupempha boma kuti liganizire zoyika subsidy pa magetsiwa potengera mavuto omwe a Malawi ambiri akukumana nawo. A Chilenga anati kusagwilitsa bwino ntchito chuma komwe kwakhala kukuchitika ku ESCOM ndiko kukuchititsa kuti azikhala ndi maganizo monga awa. “Chimene chinachitika kuyambira mchaka cha 2015 kufikira chaka cha 2018 nchonena kuti kunali kuwononga ndalama mwakathithi nde a ESCOM, ngongole zimenezo akulephera kubweza kuti alipire EGENCO nde ali ndi njala ya ndalama nchifukwa chache akufuna kuti a Malawi ndi amene aziwalipira ngongole ngati zimenezo nde tikufuna kuti ku ESCOM kukakonzedwa, chilichonse chikakhala m’malo, aMalawi atha kuwamvetsetsa a ESCOM kuti ali ndi mavuto awa, magetsi  atha kukwera.”Anatero a Chilenga. Wapampando wa board ya bungwe la MERA anauza komitiyi kuti ganizo lofuna kuti mitengo yatsopanoyi iyambe kugwira ntchito lidadza potsatira zomwe nduna ya za magetsi idalankhula kunyumba ya malamulo zomwe ma membala akomitiyi anakana ponena kuti ndunayi siidalankhuleko m’nyumbayi pa nkhani yokhudza kukweza mtengoku. Pakadali pano, mabungwe awiriwa ati akhala pansi ndikuwona chitsogolo pa nkhaniyi motsatira zomwe komitiyi yawauza.",https://www.radiomaria.mw/apempha-bungwe-la-escom-kuti-lisakweze-mtengo-wa-magetsi/,"April 28, 2021",Izahaki Mwacha
Papa Wati Kusinkhasinkha Ndi Njira Yopemphelera Ndi Kukumana Ndi Mulungu,"Popitiriza maphunzitso ake lachitatu pa mutu wa mapemphero, catechesis on prayer, Papa Francisco wati kusinkhasinkha ndi imodzi mwa njira yopemphelera ndi kukhala pafupi ndi Mulungu. Iye wapitirizanso kunena kuti imeneyi ndi njira yomwe anthu ambiri ngakhale omwe si akhristu akugwiritsa ntchito pofuna kupemphera. Papa Francisco wati posinkhasinkha akhristu amapeza danga lodziwa cholinga chenicheni cha moyo wao mounikiridwa ndi Mawu a Mulungu opezeka mu Baibulo. Pamenepa iye watsindika za kufunika koti akhristu azipeza mpata ndi kumasinkhasinkha popeza iyi ndi njira yomwe anthu angathe kukumanirana ndi Mulungu komanso kuzindikira cholinga cha Mulungu powalenga. Papa Francisco wamaliza ndi kunena kuti kudzera mu kusinkhasinkha mounikiridwa ndi Mzimu Woyera akhristu amakumana ndi Yesu Khristu komanso kudzidziwa iwo eni.",https://www.radiomaria.mw/papa-wati-kusinkhasinkha-ndi-njira-yopemphelera-ndi-kukumana-ndi-mulungu/,"April 28, 2021",Izahaki Mwacha
Papa Wayamikira Asisisteri Achipani Cha Poor Clare,"Mtsogoleri wa Mpingo wa Katolika pa dziko lonse Papa Francisco wayamikira asisitere a chipani cha Poor Clares chifukwa cha mapemphero awo a tsiku ndi tsiku. Malinga ndi malipoti a Vatican Radio Papa walankhula izi lolemba pa nkumano wake ndi gulu la asisiterewa omwe nyumba yawo idaonongeka ndi chivomerezi m’chaka cha 2009 m’dziko la Italy. Iye wayamikira asisitere’wa chifukwa cha mapemphero awo a tsiku ndi tsiku omupempherera iye ndipo wati kupezeka kwao pakati pa anthu ndi chizindikiro cha cha chiyembekezo chomwe akhristu akuyenera kukhala nacho. Papayu wayamikiranso asisitere’wa kaamba ka mphatso ya kandulo yokongola kwambiri ya Pasaka yomwe ili mu tchalitchi cha ching’ono cha Casa Santa Marta chomwe Papa’yu amachitiramo mapemphero tsiku ndi tsiku ndipon wati Kamba koti asister ena adapulumuka ku ngozi ya chivomereziyi chimenechi ndi chizindikiro cha chikondi cha Mulungu pakati pawo. Chivomerezi cha m’chaka cha 2009 mtauni ya Paganica m’dziko la Italy chidaononga nyumba ya asisitere’wa, kuvulaza asisitere ena komanso ena mwaiwo anamwalira kuphatikizapo amayi mfumu.",https://www.radiomaria.mw/papa-wayamikira-asisisteri-achipani-cha-poor-clare/,"April 27, 2021",Izahaki Mwacha
Otsatira chipani cha MCP asadere nkhawa-Munthali,"M’neneli wa chipani cha Malawi Congress (MCP) Mauris Munthali wapempha otsatira chipanichi kuti asadele nkhawa kaamba ka kupanda wachiwiri kwa mtsogoleli wa chipanichi kusatila  imfa ya yemwe adali wachiwiri kwa mtsogoleri wa chipanichi a Sidik Mia. A Munthali amayankhula izi ndi Radio Maria Malawi pomwe wayilesiyi imafuna kumva za mbiri zokhuza udindowu. Iwo ati chipani chimakhala  ndi ndondomeko zomwe zimayenera kutsatidwa posankha adindo choncho onse otsatira chipanichi sakuyenera kudela nkhawa chifukwa sikuti ntchito za chipanichi zachita kuyimilatu kaamba kakusowa kwa wachiwili kwa wa pampandoyu ku chipanichi. “Imfa ya a Sidik Mia tizailira mpaka kale chifukwa anali munthu okonda chipani komanso okonda dziko lake choncho tikuyenela kupereka nthawi yokwanira yo walira,osati angomwalila nthawi yomweyonso nkusankha munthu wina paudindowu zikadaonetsa ngati tinali ncholinga,” anatero Munthali. Poyankhulapo m’modzi  mwa akastwiri pa nkhani za ndale mdziko muno a Hamphreys Mvula ati  agwirizana ndi zomwe Mneneli wachipanichi wanena kuti chipani sichikuyenela kukhala ndi mphuma kusankha munthu wina paudindowu Kamba koti ati izi zikhoza kupeleka chithuzi thuzi choyipa kwa anthu. “Ngati chipani pamene munthu yemwe anali paudindo wa mwalira sikuti amangothamangira kusankhanso munthu wina paudindowu ayi, amayenela kupeleka nthawi yokwanira yomulira munthuyo makanso kukumbukila zinchito zomwe adazigwila ali paudindowo kenako mumasatila ndondomeko zomwe chipani chidakhazikitsa zosankhira anthu ena pa udindo,”anatero a Mvula. Yemwe anali wachiwili kwa mstogoreli wa chipani cha MCP Sidik Mia anamwalira mwezi wa January pa chaka chomwechino atadwala nthenda ya Covid-19.",https://www.radiomaria.mw/otsatira-chipani-cha-mcp-asadere-nkhawa-munthali/,"April 27, 2021",Izahaki Mwacha
Papa Wati Unsembe Si Ntchito,"Tsiku lamulungu lachinayi mu nyengo ya Pasaka ndi lamulungu la m’busa wabwino, Good Shepherd Sunday komanso ndi lamulungu la chiyitanidwe, Vocations Sunday. Pa tsikuli Papa Francisco wadzodza anyamata asanu ndi anayi kukhala ansembe pa mwambo wa Misa mu tchalitchi lalikulu la Saint Peter’s Basilica ku Vatican. Papa Francisko kudzodza ansembe M’malaliko ake iye wauza achinyamatawa kuti unsembe si ntchito monga ziliri ntchito zina zomwe anthu amalembedwa ndi kumapatsidwa malipiro koma kuti ndi utumiki. Iye wati unsembe ndi mphatso yomwe Mulungu amapereka kwa achinyamata kuti amutumikire mwa njira ya padera ndipo wapempha ansembe atsopanowa kuti nthawi zonse maso awo azikhazikika pa Yesu Khristu. Papa Francisco wauza anyamatawa kuti podzodzedwa ngati ansembe ndiye kuti asanduka Yesu Khristu wina pokhala aphunzitsi, ansembe komanso abusa. Iye wati ansembe amagwira ntchito molumikizana ndi a episkopi awo pogawana unsembe wa Yesu Khristu ndipo wati ntchito yao ndi kulalikira, kuyang’anira akhristu komanso kutsogolera pa miyambo ya chipembedzo makamaka Nsembe ya Ukaristia. Iye wati ansembe akuyenera kukhala anthu a chifundo pa utumiki wao ndipo wamaliza ndi kuchenjeza ansembe ku khalidwe lokondetsetsa ndalama ponena kuti satana amadzera mu msampha wa ndalama pofuna kusokoneza atumiki a Mulungu. Ansembe asanu ndi anayi atsopanowa ndi a dayosizi ya Rome ndipo episkopi wa dayosizi-yi ndi Papa Francisco.",https://www.radiomaria.mw/papa-wati-unsembe-si-ntchito/,"April 26, 2021",Izahaki Mwacha
Bungwe la PRISAM Layambiranso Kugwira Ntchito Zake Mdziko Muno,"Bungwe loyendetsa sukulu zoyima pazokha mdziko muno la Private Schools Association of Malawi (PRISAM) lati layambiranso ntchito zake mdziko muno ndi cholinga choti zithandizire kukweza ntchito za maphunziro mdziko muno. Dr. Hastings Moloko omwe ndi m’modzi mwa akuluakulu oyendetsa ntchito za bungweli, ati bungweli layambiranso kugwira ntchito zake litayima kugwira ntchitozi kwa kanthawi ngakhale mdziko muno palinso bungwe la sukulu zoyima paokha la Independent Schools Association of Malawi (ISAMA) lomwe ati ndi mwana wa bungweli kaamba koti linatumphuka kuchokera m’bungweli. Iwo anati mabungwe awiriwa athandizana kupititsa patsogolo ntchito yopereka maphunziro apamwamba msukulu zoyima pazokhazi pomwe chiwerengero cha sukulu zoterezi chikukulirakulira mdziko muno. Dr. Moloko: Sukulu zoyima pazokha ndi zambiri “Chapangitsa kuti bungweli lidzukenso ndi choti ntchito ndi yaikulu koma antchito ngochepa, ndiye timafuna kuti ngakhale tikudziwa kuti kuli ISAMA tithandizane nawo anzathuwa kuti maphunziro msukulu zoyima pazokha apite patsogolo. M’mene PRISAM yoyambilira imkayamba mkuti sukulu zoyima pazokha zilipo zochepa ndipo mmene ISAMA imkayambanso mkuti sukuluzi ziliponso zochepa koma lero zilipo zochuluka mkutanthauza kuti ntchito ilipo yochuluka zedi yomwe ikusoweka kuti tithandizane pogwira ntchitoyi choncho ifeyo sitikuona kukhulanakhulana kapena kupikisana koma tonsefe kuthandizana ntchito kuti ipindulire dziko lino pa maphunziro,” anatero Dr. Moloko. Pamenepa iwo apempha sukulu zoyima pa zokha kuti zilowe m’bungweli ndi cholinga choti zipindule ndi mfundo ndiponso ndondomeko zomwe bungweli lakhazikitsa pofuna kuthandiza sukuluzi kuti zithe kupereka maphunziro apamwamba. Iwo atinso bungweli liziyendetsedwa ndi atsogoleri ongozipereka kutanthauza kuti sazilandira chilichonse pofuna kupewa mkhalidwe wa atsogoleri okakamira pa mipando komanso lidziwonetsetsa kuti zochitika zake zonse zikulamuliridwa ndi mamembala ake kwinakunso likusatira khalidwe lochita zinthu poyera. Mmawu ake mlembi wa bungwe la Independent Schools Association of Malawi (ISAMA) ku chigawo cha maphunziro chakummwera ndi kuzambwe (SouthWest Division) Coxley Kamange wati kuyambanso kwa bungweli  mdziko muno kuthandizira ntchito za maphunziro kuti zikhale zapamwamba pomwe mabungwe awiriwa  athandizane pogwira ntchitoyi. Iye wati ali ndi chiyembekedzo kuti bungweli lichitanso zothekera kuti maphunziro adziyenda bwino kwinaku akuthandizira aphunzitsi ake kulandira malipiro abwino nd ikuthandizira ntchito za sukuluzi kuti zizipeza phindu loyenera. “Bungwe limeneli talilandira kamba koti pamene pali kupikisana zinthu zimayenda bwino ndiye apanso ndili ndi chikhulupiliro kuti ziziyenda bwino zomwe ISAMA izilephera ndiye PRISAM izikwaniritsa chimodzimodzinso zomwe PRISAM izivutika nazo ndiye kuti ISAMA izikwanirtsa zomwe pambuyo pake maphunziro athu azapita patsogolo,” anatero Kamange.",https://www.radiomaria.mw/bungwe-la-prisam-layambiranso-ntchito-zake-mdziko-muno/,"April 26, 2021",Izahaki Mwacha
Anthu Khumi Anjatidwa Kaamba Kogula Mbewu Pa Mitengo Yotsika,"Apolisi m’boma la Ntcheu amanga anthu khumi (10) kaamba kowaganizira kuti amabera alimi powagula mbewu zawo pa mitengo yotsika. Galimoto ya chimanga chomwe chimagulidwa mwachinyengo Malinga ndi wofalitsa nkhani za apolisi m’bomalo Inspector Hastings Chigalu, izi zachitika lachisanu potsatira chipikisheni chomwe apolisiwa anachita mu msika wa Kampepuza m’bomalo. Anthuwa akuyembekezeka kukawonekera ku bwalo la milandu posachedwapa ndi kukayankha mlandu wogula mbewu pa mtengo wotsika zomwe ndi zosemphana ndi malamulo a dziko lino omwe boma linakhazikitsa. Pakadali pano apolisiwa achenjeza amalonda onse m’bomalo kuti atsatire mitengo yomwe boma lakhazikitsa yogulira mbewu kwa alimi ponena kuti aliyense yemwe apezeke akuchita zosemphana  ndi izi lamulo ligwira ntchito pa iye.",https://www.radiomaria.mw/anthu-khumi-anjatidwa-kaamba-kogula-mbewu-pa-mitengo-yotsika/,"April 26, 2021",Izahaki Mwacha
Dayosizi ya Chikwawa Yakhazikitsa Website Yake,"Dayosizi ya mpingo wa katolika ya Chikwawa, lachisanu pa 23 April, 2021 inakhazikitsa tsamba lake la pa makina a intaneti (website). Episkopi wa dayosiziyi, Ambuye Peter Musikuwa ndi omwe anatsogolera mwambo wokhazikitsa tsamba la intanetili, omwe unachitikira ku maofesi owona za chisamaliro cha anthu mu dayosiziyo. Bishop Musikuwa: Ndine wosangalala Ambuye Musikuwa anati nthawi yakwana yoti akhristu ayambe ntchito yofalitsa mauthenga moyenera kudzera mu njira zamakono ndipo apempha magulu onse okhudzidwa kuti achilimike pa ntchito yolemba ndi kufalitsa mauthenga kudzera mu njira zamakonozi. Iwo anati kukhazikitsidwa kwa tsamba la intanetili kwakwaniritsa mfundo yofalitsira mauthenga m’njira zamakono zomwe maepiskopi adagwirizana pa msonkhano wa AMECEA wa m’chaka cha 2014. “Tili ndi chiyembekezo ndipo ndi pempho lathu kuti akhristu, ma parishi athu, ma komishoni athu azitha kugawana ndi anzawo zimene akuchita kuti potero anzawonso athe kuphunzirapo kanthu,” anatero Ambuye Musikuwa. Ndipo poyankhulapo, mkulu wa za kafukufuku ndi kufalitsa mauthenga mu dayosiziyi, bambo John Lockie anati dayosizi ya Chikwawa yayamba kukwaniritsa mfundo zomwe ma Episkopi a AMECEA anagwirizana. Iwo anati kuti izi zikhazikike, ofesi yake iwonetsetsa kuti pali ubale wabwino ndi magulu onse okhuzidwa pa nkhani zofalitsa mauthenga kudzera mu njira zamakonozi. “Ngati dayosizi, chimene tichite kwambiri kutsogoloku ndi kuwonetsetsa kuti ubale omwe takhala nawo pakatipa, pamene timapanga websiteyi upilirire makamaka ndi anthu onse amene atithandiza kuti zonse zitheke kuti azitipatsa nkhani kuti nafenso tifalitse kwa anthu,” anatero bambo Lockie. Kudzera pa tsamba la intanetili, anthu azitha kupeza nkhani zokhudza mbiri ya ansembe, maparishi, mabungwe a mu mpingo, zachitukuko, zamaphunziro, zaumoyo, maulaliki ndi zochitika zina za dayosiziyi pa www.chikwawadiocese.org",https://www.radiomaria.mw/dayosizi-ya-chikwawa-yakhazikitsa-website-yake/,"April 26, 2021",Izahaki Mwacha
Alimbikitsa Achinyamata Kukonda Kupemphera,"Bambo mlangizi wa achinyamata mu archdiocese ya Blantyre, bambo Francisco Hau apempha achinyamata mu arkidayosiziyi kuti adzikonda kupemphera kuti athe kudziwa chiyitanidwe chawo. Pamene mpingo wa katolika umasinkhasinkha lamulungu la chiyitanidwe pa mutu ovomera kuyitanidwa kudzera mu chitsanzo cha Yosefe Woyera, bambo Hau anatengerapo mwayi kupepha achinyamata mu arkidayosiziyi kuti adzikhala ndi nthawi yokwanira yopemphera chifukwa kudzera mu pemphero ndi momwe angapeze yankho la chiyitanidwe chawo. M’mawu awo iwo anati pemphero ndi chida champhamvu chomwe chingazindikirise achinyamata ngati ayitanidwa m’moyo wa banja, kutumikira Mulungu kudzela mu usisiteli, unsembe kapena m’moyo okhala okha. “Choyamba phata la zonse ndi pemphero chifukwa kudzela mu pemphero mzimu woyera umamuwongolera munthu mu chowonadi ndiye ngati achinyamatawa akonda kupemphera ndi kosavuta kuti adzindikire chiyitanidwe chawo”, anatero bambo Hau. Pothilirapo ndemanga wapampando wa achinyamata mu parish ya Limbe, Thomas Chitseko wapemphanso achinyamatawa kuti apewe kuchita makhalidwe oyipa monga kumwa mowa mwauchidankwa, chiwerewere ngakhalenso kuba chifukwa izinso zikhonza kuthandizira kuti munthu asadziwe chiyitanidwe chake. “Ndingopempha achinyamata anzanga kuti tipewe kuchita makhalidwe oyipa chifukwa tchimo ukamalichita limasangalatsa koma mapeto ake munthu umathera ku chiwonongeko zomwe zitha kusokoneza kuti tidziwe za chiyitanidwe chathu,” anatero Chitseko.",https://www.radiomaria.mw/alimbikitsa-achinyamata-kukonda-kupemphera/,"April 26, 2021",Izahaki Mwacha
Papa Wachita Zokambirana Ndi Nduna ya Mdziko la Lebanon,"Mtsogoleri wa mpingo wa katolika pa dziko lonse Papa Francisco wachita zokambirana ndi nduna yayikulu ya dziko la Lebanon, Saadi Hariri.  Papa (kumanja) ndi Hariri (kumanzere) Malinga ndi malipoti a Vatican Radio, pa nkumanowu Papa watsimikizira anthu a m’dziko la Lebanon kuti ali nawo limodzi makamaka pano pomwe akukumana ndi mavuto osiyana-siyana. Mkulu wa ofesi yofalitsa mauthenga ku likulu la mpingo wa katolika ku Vatican, Matteo Bruni watsimikizira atolankhani lachinayi kuti Papa anachiwona cha nzeru kuchita mkumanowu kuti kudzera mwa nduna yayikuluyi atsimikizire anthu a m’dziko la Lebanon kuti ali nawo limodzi pa nthawi ino yomwe anthu m’dzikolo akudutsa m’mavuto osiyana-siyana ndipo wati Papa Francisco wapempha akuluakulu a ndale m’dzikolo kuti achilimike pothana ndi mavuto m’dzikolo. Iye wati Papa akukhulupirira kuti athandiza mayiko ena kuti zinthu zibwelere m’chimake komanso kuti anthu a m’dzikolo akhala ololerana. Pomaliza Papa wabwereza kunena za khumbo lake lokacheza m’dziko la Lebanon atayendera dziko la Iraq mwezi wa march chaka chino.",https://www.radiomaria.mw/papa-wachita-zokambirana-ndi-nduna-ya-mdziko-la-lebanon/,"April 23, 2021",Izahaki Mwacha
Abambo Awiri Omwe Sakudziwika Afa Pangozi Zapansewu Zosiyana,"Bambo wina yemwe sakudziwika wafa atawombedwa ndi galimoto mu msewu wa Liwonde-Mangochi usiku wathawu. Malinga ndi wachiwiri kwa wofalitsa nkhani za apolisi m’boma la Balaka Sergeant Precious Makuta, oyendetsa galimotoyu amachokera ku Liwonde kupita m’boma la Mangochi ndipo atafika pa malo ena otchedwa Ulongwe Mission anawomba munthu wina ndipo anafera pomwepo. Bambo yemwe wamwalirayu akuganiziridwa kuti anali ndi vuto la mu ubongo. “Ndizoonadi kuti munthu wina yemwe ndi wamamuna ndipo sakudziwika wagundidwa ndi galimoto ndipo waferatu pomwepo ndipo oyendetsayo sakudziwikanso,” anatero Makuta. Iye wati mkuluyu atatengeredwa ku chipatala zotsatira zaku chipatala zasonyeza kuti mkuluyu wamwalira kaamba kovulala kwambiri m’mutu. Nako ku Dedza, bambo wina yemwe sakudziwikanso wafa pangozi ya pa nsewu. Malinga ndi wofalitsa nkhani za apolisi m’bomalo Sub Inspector Edward Kabango, bamboyu wagundidwa usiku wathawu ndi galimoto ina yomwe imachokera m’boma la Dedza kupita mu mzinda wa Lilongwe pa malo ena otchedwa Chimbiya. Atatengeredwa ku chipatala achipatala anatsimikiza kuti bamboyu wamwalira kaamba kovulala kwambiri m’mutu. Padakali pano apolisi a m’bomali apempha onse omwe ali ndi m’bale wawo koma wasowa kuti apite ku chipatala cha bomalo akafufuze.",https://www.radiomaria.mw/abambo-awiri-omwe-sakudziwika-afa-pangozi-zapansewu-zosiyana/,"April 23, 2021",Izahaki Mwacha
Mtsikana Wafa Atagwidwa ndi Nyetsi ya Magetsi,"Mtsikana wina wa zaka 21 wafa atagwidwa ndi nyetsi ya magetsi pomwe amayanika zovala zake pa chingwe m’boma la Dedza. Malinga ndi wachiwiri kwa mneneri wa apolisi m’bomali Sergeant Cassim Manda, izi zachitika m’mudzi mwa Dambo mfumu yaikulu Kaphuka m’bomali pomwe mtsikanayu Tilankhulenji Latimoni anakanirira ku chingwe cha zovala potsatira kugwira chingwecho  pomwe amayanika zovala zake. Malinga ndi apolisi, mlamu wa mtsikanayu ndi yemwe anadziwitsa anthu za nkhaniyi atazindikira kuti malemuyu wakanilira pa chingwechi. Chingwe cha zovalachi chinamangidwa ku nyumba yayikulu ndi ku bafa ndipo kwa nthawi yayitali anthuwa akhala akugwiritsa ntchito popanda vuto lililonse kufikira pomwe izi zachitika. Mtsikanayu atathamangira naye ku chipatala, achipatala anatsimikiza kuti wamwalira. Pakadali pano apolisi ati a kampani ya Escom omwe amapereka magetsi mdziko muno ndi omwe angafotokoze bwino za momwe zimenezi zakhalira. Tilankhulenji Latimoni amachokera m’mudzi mwa Dambo mfumu yayikulu Kaphuka m’boma lomwe la Dedza.",https://www.radiomaria.mw/mtsikana-wa-zaka-21-wafa-atagwidwa-ndi-nyetsi-ya-magetsi/,"April 23, 2021",Izahaki Mwacha
Nyumba ya Malamulo Yati Ithandiza Makampani a M’dziko Muno Kupita Patsogolo,"Komiti ya kunyumba ya malamulo yowona za ulimi yalonjeza zogwirana manja ndi makampani aang’ono-ang’ono ochita ntchito za ulimi m’dziko muno pofuna kuthandiza kukweza ntchito zawo. Wapampando wa komitiyi a Sameer Suleman ndi omwe anena izi lachitatu ku nyumba ya malamulo mu mzinda wa Lilongwe pomwe komitiyi inakumana ndi kampani ya za ulimi ya Pindulani. Iwo anati kampaniyi pokhala ya chimalawi ili ndi kuthekera kosintha nawo zinthu pa chitukuko cha ulimi ngati itapatsidwa mpata okwanira kuti ntchito zawo ziyende bwino. A Suleman amayankhapo pa madandaulo omwe akuluakulu a kampaniyi anapereka kuti komitiyi iwunikirepo.  Suleman: Tiyeni tithandizane tokhatokha Mwazina, mkulu wakampaniyi a Benedicto Chambo sadabise mawu koma kuwuza komitiyi kuti boma limakondera kwambiri makampani a kunja ndi kusiya m’mbuyo ma kampani a m’dziko muno zomwe zikuchititsa kuti makampani ambiri achiMalawi adzilowa pansi ndi kubwezera m’mbuyo ntchito zina za ulimi. Iwo anati boma likuyenera kuchilimika potukula makampani a mdziko muno omwe zochita zawo kumbali ya za ulimi zimakhala zogwirizana ndi nyengo ya mdziko muno poyerekeza ndi makampani akunja omwe saganizira kwenikweni mbali ya nyengoyi. A Chambo anapemphanso unduna wa za malimidwe kudzera ku komitiyi kuti uganizire zowapatsa mpata kuti azipakila mbewu zina zomwe amagulitsa mtimatumba tolemera makilogalamu asanu osati asanu ndi awiri monga momwe zakhala zikuyendera kuti azipezako phindu polingalira za kuchuluka kwa zomwe amayenera kutsatira kufikira poti mbewu-zi zifike pa msika. Iwo anati, “Mbeu zathu zimachita bwino kwambiri. Mbeu zathu zonse zimalimidwa mom’muno komanso amalima ndi a Malawi. Pachifukwa ichi zimatipatsa ife mphamvu kunena kuti titha kupikisana ndi makampani obwera.” Apa a Suleman anatsimikizira kampaniyi kuti komitiyi ichitapo kanthu pofuna kukonza zinthu kuti kampaniyi komanso makampani ena a m’dziko muno apite patsogolo. Apa a Suleman anati ndi chidwi chawo kuwona aMalawi akupita patsogolo ndi ntchito za makampani zomwe ati zingathandizenso kulemba ntchito anthu ambiri mdziko muno. Iwo anati, “Tiyeni tithandizaneni tokhatokha. Ineyo ndimafunitsitsa nditaona m’Malawi m’modzi watengapo mbali yopanga feteleza m’Malawi mommuno. Ma program athu ku agriculture amakhala okwera mtengo chifukwa zinthu zathu zambiri ma raw materials timachit kuyitanitsa kumaiko akunja pamene kwathu kuno ziliko. Titati tapaza m’Malawi m’modzi timuthandize muona kuti feteleza wathu tizimugul motsika mtengo chifukwa azipangidwa mom’muno.” Kampani ya Pindulani yomwe ndi ili m’boma la Mangochi ikuchita ntchito za ulimi m’magawo a mbeu monga chimanga, soya ndi nyemba mwazina, komanso kutengapo gawo pogulitsa feteleza. Pakadali pano kampaniyi ili mzigawo zakummwera ndi pakati ndipo ati pali dongosolo lofuna kufikitsa ntchito zake mchigawo chakumpoto.",https://www.radiomaria.mw/nyumba-ya-malamulo-yati-ithandiza-makampani-a-mdziko-muno-kupita-patsogolo/,"April 23, 2021",Izahaki Mwacha
Akatswiri Pa Nkhani Za Chuma Awuza Boma Likhwimitse Ndondomeko Zogulira Katundu,"Akatswiri pa nkhani za chuma m’dziko muno awuza boma kuti likhwimitse ndondomeko zina zokhudza kagulidwe ka katundu pofuna kupewa kusakazika kwa chuma cha boma. Akatswiriwa anena izi lachinayi mu mzinda wa Lilongwe pa mtsutso wokambirana za kufunika kochita zinthu mowonekera pa kagwiritsidwe ntchito ka ndalama zothandiza pa ntchito yolimbana ndi mliri wa Coronavirus. Iwo ati ndi zodandaulitsa powona momwe anthu adasakazira ndalama zolimbana ndi mliriwu zokwana 6.2 billion Malawi Kwacha zomwe ati zikadatha kupewedwa ngati boma likadakhala ndi ndondomeko zokhwima za momwe ndalamazi zimatulukira mthambi za boma pofuna kugula katundu ndi ntchito zina. M’modzi mwa akatswiriwa a Benedicto Kananza anati anthu omwe amayang’anira zinthu zosiyanasiyana nthambi za boma, Controlling Officers pachingerezi, ali ndi gawo lalikulu lowonetsetsa kuti akuchita zinthu mu nthawi yabwino komanso akuwerengera chumachi moyenera posafuna kupereka mpata kwa anthu omwe angakhale ndi maganizo osokoneza chumachi. Iwo anati, “Ntchito yosamala chuma cha boma ikuyamba ndi kukhala ndi anthu odziwa bwino za kayendetsedwe ka chuma komanso okhulupirika pofuna kupewa kusakazika kwa ndalama.” A Kananza anawonjezera ponena kuti, “Ngakhale pali ena amene amadziwa zoyenera kuchita pakhalabe pakuchitika mchitidwewu nde mwina tikhoza kunena kuti mwina pali anthu amene akaona chuma cha boma achulukepo nzeru, koma kutsogoloku tiyeni tipange zoti mkhalidwe umenewu usakhaleponso m’Malawi muno.” Katswiri winanso a Milward Tobias anati ndi zodabwitsa kuti akuluakulu omwe amawerengera chuma m’thambi ndi maunduna a boma, Chief Accountants pa chingerezi, amawonetsa kusadziwa pa zomwe zidachitika pomwe ndalama zasokonekera ndipo iwo anadabwa pa za ntchito yomwe anthuwa amagwira m’malo mowonetsetsa kuti ndalama sizikutuluka mwachisawawa. Polankhulaponso Dr. Tiyesere Mercy Chikapa omwenso ndi mphunzitsi ku sukulu ya ukachenjede ya Chancellor anati pakuyenera kukhala ma bwalo a milandu apadera omwe aziyendetsa nkhani zokhudza anthu omwe asakaza chuma cha boma kuti iziyenda mwachangu pofuna kupereka phunziro kwa ena. Akatswiriwa anati kupitilira kwa kusakazika kwa chuma cha boma kuli ndi kuthekera kowonjezera kukula kwa ngongole zomwe ngati dziko lili nazo kale zomwenso zingakulitse umphawi pakati pa anthu. M’mawu ake, president wa bungwe la Economics Association of Malawi (ECAMA) a Lauryn Nyasulu anati boma likuyenera kuyesetsa kuyika ndondomeko zolimba kuti kusakaza chuma cha boma chikhale chinthu choti anthu azichiopa ponena kuti momwe ndalama za Covid-19 zayendera anthu adalibe mantha kuti akuchita zolakwika. Iwo anati, “Kaunikiridwe ka kagwiritsidwe ka ntchito kakhala kofunikirako kupita chitsogolo chifukwa ndalama ngati zikugwiritsidwa bwino ntchito m’dziko ndekuti chitukukonso chimakhala chikupita patsogolo.” Pa mtsutsowu panafika nthumwi za mabungwe osiyanasiyana owona za chuma komanso ufulu wa anthu, koma panalibe nthumwi yochokera ku boma.",https://www.radiomaria.mw/akatswiri-pa-nkhani-za-chuma-awuza-boma-kuti-likhwimitse-ndondomeko-zogulira-katundu/,"April 22, 2021",Izahaki Mwacha
Bambo Wina Walamulidwa Kugwira Ukayidi kwa Zaka 12 Kamba Kogwililira,"Bwalo la milandu m’boma la Chikwawa lalamula bambo wina wa zaka 22, kukhala ku ndende ndi kukagwira ntchito ya kalavula gaga kwa zaka 12 kaamba kopereka pathupi kwa msungwana wa zaka 15. Woyimira boma pa mlandu Inspector Helix Kamkweche anawuza bwaloli kuti bamboyu Semu Patrick wakhala akugonana ndi mwanayu kuyambira m’chaka cha 2019 kufikira mwezi wa October chaka chatha pomwe mayi wa msungwanayu anadabwa kuwona kuti mwanayu akuwonetsa zizindikiro zodabwitsa ndipo anavomera kuti ali ndi pathupi pa miyezi itatu. Atawonekera ku bwaloli bamboyu anawukana mlanduwu zomwe zinachititsa bwaloli kubweretsa mboni zitatu zomwe zinachititsa kuti apezeke olakwa pa mlanduwu. Koma popereka chigamulo chake First Grade Magistrate Gladstone Chilundu anati wapereka chilango choterechi kuti ena ofuna kupalamula mlandu ngati omwewu atengerepo phunziro. Semu Patrick amachokera m’mudzi wa Chipula mfumu yayikulu Kasisi, m’boma la Chikwawa.",https://www.radiomaria.mw/bambo-wina-alamulidwa-kugwira-ukayidi-zaka-12-kamba-kogwililira/,"April 22, 2021",Izahaki Mwacha
Apolisi Amanga Amuna Awiri Kaamba Koba Mizimbe ya Kampani ya Illovo,"Apolisi ku Chikwawa akusunga m’chitokosi amuna awiri chifukwa chowaganizira kuti apalamula mlandu okuba mzimbe za kampani ya Illovo. Mneneri wa apolisi m’boma la Chikwawa, Sergeant Dickson Matemba wati amunawa Josam Richard wa zaka 32 ndi Justin Mikiloni wa zaka 18 amangidwa atapezeka akugulitsa mzimbezi pamene apolisi ndi achitetezo a kampani ya Illovo amayendera misika ya Mapelera, Nkhate, Livunzu ndi Mitondo. Sergeant Matemba wati apolisiwa analanda mzimbezo zomwe zinali zodzadza galimoto ya mtundu wa lorry yolemera matani khumi ndiponso ngolo ziwiri zomwe zikuganiziridwa kuti anthu enanso amagwiritsa ntchito ponyamula mzimbezo ndipo anathawa atawona apolisiwo. Amunawa akuyembekezeka kukawonekera ku bwalo la mlandu posachedwapa kuti akayankhe pa mlandu wakuba. Josamu Richard, amachokera m’mudzi mwa Malata kwa mfumu yayikulu Makhwira ndipo Justin Mikiloni, amachokera m’mudzi mwa Mitengo kwa mfumu yayikulu Makhwira komweko, onsewa m’boma la Chikwawa. Padakali pano, apolisi a m’bomali achenjeza anthu okhala mozungulira minda ya mzimbe ya kampani ya Illovo kuti apewe m’chitidwe wakuba.",https://www.radiomaria.mw/apolisi-amanga-amuna-awiri-kaamba-koba-mizimbe-ya-kampani-ya-illovo/,"April 22, 2021",Izahaki Mwacha
Bungwe la Chipembedzo cha Chisilamu Lapereka Thandizo Kwa Anthu Ovutika ku Nsanje,"Bungwe la za chifundo, chisamaliro cha anthu ndi chitukuko pansi pa Muslim World League, lapereka matumba 1,000 a ufa wa chimanga kwa anthu osowa m’boma la Nsanje. Bungweli lapereka thandizoli kwa anthu okhala mdera la kum’mwera chakuzambwe kwa boma la Nsanje. Poyankhula atatha kupereka thandizoli, nthumwi ya bungweli kuno ku Malawi, a Neeroden Kaondo ati iwo anaganiza zopereka thandizolo kaamba ka ng’amba yomwe yakhudza madera ambiri m’maboma a Nsanje ndi Chikwawa. “Ndife okhudzidwa kwambiri chifukwa cha ng’amba komanso kusefukira kwa madzi zimene zawononga mbewu kuno ndipo tikudziwa kuti matumba a ufa okwana 1,000 ndi osakwanira, komabe athandiza mabanja ena pa vuto la njala,” anatero a Kaondo. Ngati njira imodzi yolimbikitsa umoyo wa nthanzi ndi ukhondo, bungweli lati liyamba ntchito yokumba mijigo ya madzi ku madera ena a m’maboma a Chikwawa ndi Nsanje. M’mawu ake, phungu wa kunyumba ya malamulo m’derali, mayi Urita Ntiza athokoza bungwe la Muslim World League kaamba ka thandizoli ponena kuti lafika mu nthawi yake yomwe anthu ambiri akukumana ndi mavuto a njala. Pamenepa, mayi Ntiza atsimikizira anthu okhala ku derali kuti agwira ntchito limodzi ndi mabungwe osiyanasiyana popereka thandizo losiyanasiyana kwa anthu amene akuvutika m’dera lake. “Ndithokoze a Muslim World League ndi boma chifukwa chobwera kuno ku Nsanje, makamaka ku dera langa kudzapereka thandizo la chakudya kwa anthu osowa,” anatero mayi Ntiza. Bungwe la Muslim World League limagwira ntchito zake m’maboma ambiri m’dziko lino kuphatikizapo Chikwawa ndi Nsanje.",https://www.radiomaria.mw/bungwe-la-chipembedzo-cha-chisilamu-lapereka-thandizo-kwa-anthu-osowa-ku-nsanje/,"April 22, 2021",Izahaki Mwacha
Papa Wapereka Zipangizo Za M’chipatala Ku Dziko La Colombia,"Lachitatu pa 21 April likulu la mpingo wa katolika lalengeza kuti Papa Francisco wapereka thandizo la zipangizo za m’chipatala ku dziko la Colombia pofuna kusonyeza kukhudzidwa kwake ndi mavuto omwe dzikolo likukumana nawo pothandiza anthu omwe apezeka ndi nthenda ya Covid-19. Papa wapereka thandizoli kudzera mwa kazembe wake m’dziko la Colombia, Archbishop Luis Mariano Montemayor. Montemayor wati thandizoli alipereka kale ku madera omwe akhudzidwa kwambiri ndi mliriwi. Thandizo lomwe Papayu wapereka ndi zipangizo zothandiza anthu kupuma, zipangizo zogwiritsa ntchito pochita opareshoni, ma container angapo a zipangizo zotchingira kukamwa ndi mphuno pongotchula zochepa. Chiyambireni mliri wa coronavirus, Papa wakhala akupereka thandizo la zipangizo za m’chipatala ku mayiko monga Brazil, Italy, Spain, Romania, Zambia, Malawi ndi ena ambiri.",https://www.radiomaria.mw/papa-wapereka-thandizo-la-zipangizo-za-mchipatala-ku-dziko-la-colombia/,"April 22, 2021",Izahaki Mwacha
Apolisi Achizimayi Mchigawo Chakumvuma Kwa Dziko Lino Adzala Mitengo,"Apolisi achizimayi amchigawo chakumvuma kwa dziko lino adzala mitengo yokwanira 200, m’mbali mwa mtsinje wa Likangala m’boma la Zomba. Malinga ndi wachiwiri kwa wofalitsa nkhani za apolisi m’boma la Mangochi Sub Inspector Amina Tepani Daudi, mitengoyi yadzalidwa kaamba kavuto la kusowa kwa madzi komwe kumayambitsidwa chifukwa cha kusintha kwa nyengo. Iwo ati anachiona chofunika kuchita izi kaamba koti mavuto a kusintha kwa nyengo akadza, amagwera aliyense. “Tadzala mitengo 200 m’mbali mwa mtsinje wa Likangala omwe uli m’boma la Zomba yomwe tinapatsidwa ngati thandizo kuchokera ku mabungwe a Forestry Research Institute of Malawi, National Herbrim komanso Botanical gardens,” anatero Sub Inspector Daudi. Iye wati apolisiwa apitiriza potenga nawo gawo pa nkhani za chitukuko mdziko muno komanso ati a Malawi atenge nawo gawo podzala mitengo.",https://www.radiomaria.mw/apolisi-achizimayi-mchigawo-chakumvuma-kwa-dziko-lino-adzala-mitengo/,"April 21, 2021",Izahaki Mwacha
Khansala Wadandaula ndi Kuchuluka Kwa Nkhanza M’boma la Ntcheu,"Khansala wa ward ya Kandeu m’boma la Ntcheu mayi Flanesi Kampeni ati ndi okhuzidwa ndi mchitidwe wa nkhaza omwe amayi ndi atsikana akukumana nawo m’madera ena m’boma la Ntcheu. Mayi Kampeni amayankhula izi pa mkumano omwe anakonzera anthu a mderali ndi cholinga chowazindikiritsa za kuyipa kwa mchitidwewu. Iwo ati aliyense akhale ndi udindo owonetsetsa kuti mchitidwewu utheretu m’deralo. “Kunotu nkhani ya nkhazayi ndi yaikulu pomwe azimayi akuchitirana nkhaza okha okha komanso ana akuchitiridwa nkhanza ndi abambo awo pomwe akumagonedwa,” anatero mayi Kampeni. Iwo adandaula kaamba ka khalidwe la amayi omwe akumatengera lamulo m’manja mwawo pomenya anzawo omwe awalakwira komanso khalidwe la abambo ena omwe akumagona ndi ana awo akapita kowotcha makala. Poyankhulapo mfumu ya ku derali Group Village Headman Dzole anati mchitidwe wogwilira wakula mdera mwawo kaamba ka kusadziwa ndipo anayamikira apolisi omwe anali pa mkumanowo ponena kuti awapatsa upangiri omwe uthandize kuti mchitidwewu utheretu mderali. Sub Inspector John Nyasosela yemwe ndi mkulu yemwe amawonetsetsa kuti anthu sakuchitirana nkhaza m’bomali apempha anthu a mderali kuti azikanena ku polisi akawona mchitidwe wa nkhaza uliwonse.",https://www.radiomaria.mw/khansala-wadandaula-ndi-kuchuluka-kwa-nkhanza-mboma-la-ntcheu/,"April 21, 2021",Izahaki Mwacha
Papa Wati Ndi Wokhudzidwa Ndi Imfa ya Cardinal Khoarai wa M’dziko la Lesotho,"Potsatira imfa ya Cardinal Sebastian Koto Khoarai wa m’dziko la Lesotho, Papa Francisco watumiza uthenga wopepesa mpingo wa katolika m’dzikolo. Mu uthenga omwe likulu la mpingo wa katolika latulutsa lachiwiri pa 20 April 2021, Papa wati ndi ndi wokudzidwa kaamba ka imfa ya Cardinal-yu yemwe anali episkopi wopuma wa dayosizi ya Mohale’s Hoek. Malemu Cardinal Khoarai Papa wati Cardinal Khoarai anali munthu wokonda mapemphero komanso yemwe anagwira ntchito yotamandika maka poyetsetsa kulimbikitsa moyo wa chiitanidwe komanso kutukula maphunziro m’dziko la Lesotho. Iye wamaliza uthengawu ponena kuti ndi pemphero lake kuti chifukwa cha ntchito yotamandika yomwe anagwira pansi pano Mulungu alandire mzimu wa Cardinal Khoarai mu ufumu wake. Cardinal Khoarai anabadwa pa 11 September 1929 ndipo wamwalira loweruka pa 17 April 2021 atadwala nthenda ya cancer ya pa khosi ali ndi zaka 91. Anadzodzedwa kukhala wansembe m’chaka cha 1956 ndipo m’chaka cha 1977 Papa Paulo wa 6 anamusankha kukhala episkopi wa Diocese ya Mohale’s Hoek. Kuyambira m’chaka cha 1982 mpaka 1987 iye anali wa pa mpando wa bungwe la ma episkopi a Mpingo wa Katolika m’dzikolo ndipo ndi m’chaka cha 2016 pamene Papa Francisco anamusankha kukhala Cardinal.",https://www.radiomaria.mw/papa-wati-ndi-wokhudzidwa-ndi-imfa-ya-cardinal-khoarai-wa-mdziko-la-lesotho/,"April 21, 2021",Izahaki Mwacha
Ntchito Yomanga Msewu Wa Chinyamula-Mphepozinayi M’boma La Ntcheu Yatha,"Wapampando wa khonsolo ya boma la Ntcheu, khansala Jumbe Mambo wapempha anthu a m’bomali kuti akhale ndi udindo wosamalira msewu wa Chinyamula-Mpepozinayi omwe watha kumangidwa tsopano. Khansala Mambo amayankhula izi lachiwiri pomwe amatsekulira msewu-wu. Iye wati aliyense akhale mlonda wa mzake powonetsetsa kuti nsewuwu ukusamalidwa bwino. Poyankhulapo m’modzi mwa akuluakulu kuchokera ku ASWAP SP2, a Henry Msatilomo anati ndi okondwa kamba koti ntchitoyi yatha zomwe zakwaniritsa khumbo lawo lofuna kuthandiza alimi ozungulira derali kukhala ndi nsewu wabwino. Pa mwambowu panafika anthu osiyanasiyana monga mafumu, aphungu a kunyumba ya malamulo, makhansala, ogwira ntchito za boma kuphatikizapo akuluakulu ena kuchokera ku Roads Authority. Nsewuwu wamangidwa ndi thandizo la ndalama kuchokera ku unduna wa za malimidwe kudzera mu pulojekiti ya ASWAP SP2 ndipo ndi wa ndalama zokwana 1.1 Billion Malawi kwacha.",https://www.radiomaria.mw/ntchito-yomanga-msewu-wa-chinyamula-mphepozinayi-mboma-la-ntcheu-yatha/,"April 21, 2021",Izahaki Mwacha
Sukulu Ya Ana Osamva Ya Malingunde Yati Ikukumana Ndi Mavuto Ochuluka,"Sukulu ya ana omwe ali ndi vuto la kusamva ndi kusalankhula ya Malingunde m’boma la Lilongwe yapempha anthu akufuna kwabwino kuti ayithandize pomanga mpanda komanso nyumba zogona ophunzira ngati njira imodzi yolimbikitsa chitetezo pa sukuluyo. Mphunzitsi wamkulu pa sukuluyo a Haxley Tundulu awuza atolankhani a Malawi News Agency (MANA) kuti padakalipano, zinthu za ophunzira pa sukuluyo zimabedwa kaamba koti mbava zimatengera mwayi ulumali wa anawa. Iwo ati sukuluyi yomwe ili ndi ana okwana 45, imalandira thandizo la ndalama zokwana 293 sauzande kwacha pa mwezi kuchokera ku boma, yomwe anati ndi yosakwanira. A Tundulu ati kuchepa kwa malo ogona ophunzira kwachititsa kuti sukuluyo iyimitse ana ena omwe amafunika kuyamba maphunziro awo pa sukuluyo kuti adikire kaye ndipo adzabwere pokhapokha malo atapezeka zomwe anati zikuphwanya ufulu wa maphunziro wa ana. Malinga ndi mphunzitsi wamkuluyu, sukuluyi ili ndi aphunzitsi awiri okha omwe anachita maphunziro apadera okhudza ana a ulumali osamva ndi kulankhula poyerekeza ndi kalasi zonse zoyambira standade 1 mpaka 8 zomwe zili pa malopa ndipo anati zimakhala zovuta kuti athandize ophunzira onse mokwanira. Polankhulapo khansala wa ward ya Malingunde, Mandauka Macdonald anati sukuluyi yomwe inamangidwa mchaka cha 1971 ikufunika kukonzedwa kaamba koti papita zaka 50 chiyikhazikitsireni komanso osakonzedwa. Ndipo pothilirapo ndemanga phungu wa deralo Peter Dimba anagwirizana ndi mphunzitsi wamkulu pa sukuluyi ndipo anati ndi kofunika kuti magulu osiyanasiyana agwirane manja pa ntchito yokonzanso sukuluyi kuti ikhale malo abwino ophunzilira.",https://www.radiomaria.mw/sukulu-ya-ana-osamva-ya-malingunde-yati-ikukumana-ndi-mavuto-ochuluka/,"April 20, 2021",Izahaki Mwacha
Mlimi Wa Fodya Akagwira Jere Kwa Zaka 19 Kaamba Kogwililira Mwana Wake Wompeza,"Bwalo la milandu m’boma la Mangochi lalamula mkulu wina yemwe ndi mlimi wa fodya kuti akakhale ku ndende kwa zaka 19 kaamba kopezeka olakwa pa mlandu wogwililira mwana wake wompeza wa zaka 8 zakubadwa. Woyimira boma pa mlanduwu Sub Inspector Skeva Munyapa anawuza bwaloli kuti mkuluyu Patrick Joseph, anapita kwa sing’anga pofuna thandizo kuti ulimi wake wa fodya upite patsogolo, komwe analamulidwa kuti agone ndi namwali ngati chizimba chake. M’mawa wapa 20 March, mkuluyu anagwililira msungwanayu pamene mayi ake analawilira ku munda ndipo masana a tsiku lomweli mayiyo anadabwa kuti mwanayo amavutika mayendedwe pamene amachoka ku sukulu ndipo atamufunsa ndi pomwe anafotokoza za nkhaniyi. Zotsatira za pa chipatala chaching’ono cha Chilipa zinasonyeza kuti msungwanayo anagwiliridwadi. Atawonekera ku bwaloli mkuluyu anawuvomera mlanduwu koma anapempha bwalolo kuti limpatse chilango chofewerako kaamba koti kanali koyamba kupalamula koma woyimira boma pa mlanduwu anati mkuluyu akuyenera kulandira chilango chokhwima ponena kuti nkhani za mtunduwu zikuchulukira m’bomalo zomwenso zikuyika miyoyo ya atsikana pa chiwopsezo. Popereka chigamulo chake Senior Resident Magistrate Joshua Nkhono anati wapereka chilango chokhwimachi ndi cholinga choti ena atengerepo phunziro. Joseph amachokera m’mudzi mwa Chipote mfumu yaikulu Kachenga m’boma la Balaka.",https://www.radiomaria.mw/mlimi-wa-fodya-akagwira-jere-kwa-zaka-19-kaamba-kogwililira-mwana-wake-wompeza/,"April 20, 2021",Izahaki Mwacha
Nthambi Yowona Zolowa Ndi Kutuluka Yakhwimitsa Chitetezo Mchigawo Chakumpoto,"Nthambi yowona za anthu olowa ndi kutuluka mdziko muno mchigawo chakumpoto yatumiza anthu 16 ku malo ongoyembekezera osungira anthu othawa kwawo m’boma la Karonga kaamba kolephera kutsatira malamulo a anthu othawa kwawo mdziko muno. Malinga ndi malipoti a Malawi News Agency (MANA), wachiwiri kwa ofalitsa nkhani ku nthambiyi mchigawochi, Francis Chitambuli wati anthuwa anatumizidwa ku malowa pa 17 April chaka chino. Mwa anthuwa; asanu ndi mzika za mdziko la Burundi zomwe zinamangidwa pa msika wa Nkhatabay ndipo bwalo la milandu linalamula kuti akasungidwe ku malo osungira anthu othawa kwawo ongoyembekezera a Karonga. Apolisi a nthambi yowona zolowa ndi kutuluka pa ntchito yawo Anthu khumi ndi m’modzi enawo ndi mzika za mdziko la Democratic Republic of Congo (DRC) zomwe zimachokera ku malo osungira anthu othawa kwawo a Dzaleka m’boma la Dowa ndipo anagwidwa ndi apolisi pa malo ochitira chipikisheni cha apolisi a Phwezi ndipo onsewa atumizidwa ku malo osungira anthu othawa kwawo ongoyembekezera a Karonga. Chitambuli wati boma kudzera ku bungwe la United Nations High Commission for Refugees (UNHCR) linapereka mwayi kwa anthu othawa kwawo kuti adzikhala ku malo osungira anthu othawa kwawo a Dzaleka, koma kutsatira kukwera kwa chiwerengero cha anthu omwe akulowa mdziko muno mwachinyengo, iwo ati akhwimitsa chitetezo m’malo onse ochitira chipikisheni cha apolisi a Songwe, Khwawa, Phwezi komanso Mzimba. Iwo ati izi zikuchitika ngati njira imodzi yofuna kupewa kufala kwa kachirombo ka Corona, kubwezeretsa misonkho yomwe anthu ambiri akhala akuzemba kupereka komanso kulondoloza anthu omwe sakudziwika kochokera. Molumikizana ndi nkhani yomweyi mzika 19 za mdziko la Ethiopia komanso mzika imodzi ya dziko lino anjatidwa mdera la Mchenga m’boma la Rumphi. Apolisi komanso a nthambi yowona zolowa ndi kutuluka agwira anthuwa atatsinidwa khutu ndi anthu ena akufuna kwabwino kuti anthuwa akukhala mnyumba mwa mayi Ruth Mangesi m’bomalo. Malinga ndi a Chitambuli anthu othawa kwawo amayenera kuziwonetsera pomwe akulowa mdziko muno ndi cholinga choti apatsidwe chilorezo ngati ndi oyenera kukhala mdziko muno, koma m’malo mwake mzikazi zinaganiza zolowa mdziko muno kugwiritsa ntchito njira zosayenera. Pomaliza nthambiyi yapempha a Malawi kuti apewe kuthandizira mzika za mayiko ena kulowa mdziko muno mwachinyengo. Athuwa akuyembekezeka kukayankha milandu yomwe apalamulayi mogwirizana ndi gawo 21 loyendetsera malamulo owona za anthu olowa ndi kutuluka mdziko muno, pomwe mzika ya mdziko linoyi ikayankha mlandu wothandizira mzika za mayiko ena kulowa mdziko muno mwachinyengo. Mangesi amachokera m’mudzi mwa Mwandukuti mfumu yaikulu Mwalweni m’boma la Rumphi.",https://www.radiomaria.mw/nthambi-yowona-zolowa-ndi-kutuluka-yakhwimitsa-chitetezo-mchigawo-chakumpoto/,"April 20, 2021",Izahaki Mwacha
Papa Adzodza Adikoni 9 Kukhala Ansembe pa Tsiku la Chiyitanidwe,"Lamulungu pa 25 April ndi tsiku la chaka cha chiyitanidwe mu mpingo wa katolika pa dziko lonse. Zadziwika kuti pa tsikuli Papa Francisco yemwenso ndi episkopi wa dayosizi ya Rome mdziko la Italy adzadzodza madikoni asanu ndi anayi kukhala ansembe pa mwambo wa Misa omwe Papa’yu adzatsogolere mu tchalitchi lalikulu la Saint Peter’s Basilica ku Vatican. A Katolika pa dziko lonse ali ndi mwayi wodzatsatira Misa’yi yomwe idzayambe 9 koloko m’mawa kudzera pa wayilesi ya kanema ndi makina a intaneti. Mpingo wa Katolika chaka chino uchita chaka cha chiyitanidwe pa mutu woti: Kuvomera Kuyitanidwa ku moyo wa Utumiki potengera chitsanzo cha Yosefe Woyera, a call to service after the example of Saint Joseph m’chingerezi. Papa Paulo wa 6 ndi yemwe adakhazikitsa Vocations Day m’chaka cha 1963 ndi cholinga chofuna kupemphelera achinyamata kuti avomere ndipo asankhe bwino njira yotumikira Mulungu kaya ndi unsembe, usisitere, ubulazala kapena banja. Koma si pokhapo chakachi ndi mwayi wina wozindikiritsa ndi kuphunzitsa akhristu za udindo wawo othandiza nyumba zosulira atumiki a mu mpingo pongotchula zochepa. Ku Malawi, chaka chachikulu chidzachitikira ku Mtendere Parish mu dayosezi ya Dedza.",https://www.radiomaria.mw/papa-adzodza-adikoni-9-kukhala-ansembe-pa-tsiku-la-chiyitanidwe/,"April 20, 2021",Izahaki Mwacha
Anjatidwa Kaamba Kovulaza Mkazi Wake,"Apolisi m’boma la Ntchisi amanga bambo wina wa zaka 42 zakubadwa  kaamba komuganizira kuti wavulaza mkazi wake potsatira kusamvana komwe kunabuka pakati pawo. Malinga ndi wfalitsa nkhani za apolisi m’bomali Sub Inspector Richard Mwakayoka Kaponda, izi zachitika lamulungu, pomwe woganiziridwayu, Mando M’bobo anayamba kumenya mkazi wake Loveness Chilasa wa zaka 36 zakubadwa ati kaamba koti sanamupatse chakudya pa maliro, zomwe zinakwiitsa bamboyu. “Nkhani ndi yoti ku derali kunachitika maliro ndipo onse anali kumeneko nthawi ya chakudya itakwana, bamboyu akuti sanapeze mwayi wopatsidwa chakudya zomwe sizinasangalatse mkuluyu poganizira kuti amapereka chakudyacho anali mkazi wake. Woganiziridwayu atafika ku nyumba yake anatenga nkhwangwa ndipo anayamba kumenya nayo mkaziyo ndi kumuvulaza kwambiri pa mkono wake wakumanja. Pakadali pano apolisi achenjeza anthu a m’banja kuti apewe kumenyana akasemphana maganizo. Mkuluyu akuyembekezeka kukawonekera ku khothi ndi kukayankha mlandu wovulaza munthu. A Mando M’bobo amachokera m’mudzi mwa Kanyamula mfumu yaikulu Chilooko m’boma lomwelo la Ntchisi.",https://www.radiomaria.mw/anjatidwa-kaamba-kovulaza-mkazi-wake/,"April 20, 2021",Izahaki Mwacha
Misa Yotsanzikana Ndi Malemu Bambo Dimba Ichitika Lachiwiri ku Italy,"Mwambo wa misa yosadzikana ndi malemu bambo John Dimba a chipani cha Spiritan, omwe anamwalira pa 24 March chaka chino, uchitika mawa ku tchalitchi laling’ono la chipanichi mu m’dzinda wa Rome m’dziko la Italy. Malinga ndi kalata yomwe a kulikulu la chipanichi latulutsa, misa-yi idzayamba 11 koloko m’mawa, ndipo tsiku loyika m’manda thupi la malemu bambo Dimba alilengezabe. Anamwalira pa 24 March-Bambo Dimba Kalatayi yatinso kutsatira kufala kwa mliri wa COVID-19, anthu ochepa okha ndi omwe adzaloredwe kukakhala nawo pa miyambo-yi, pomwe ena adzidzatsatira miyambo-yi kudzera pa makina a internet pa link iyi https://youtu.be/GIickizg4IE Chipanichi chati m’mbuyo-mu panali dongosolo loti thupili lidzayikidwe m’dziko muno kaamba koti ndi komwe atumikirako kwa nthawi yayitali, koma dongosololi linakanika kaamba ka njira zopewera kufala kwa mliri wa COVID-19 zomwe owona za maulendo a pa ndege anayika komanso ati kaamba koti bambo Dimba sanali mzika ya dziko lino. Mwazina aku likulu la chipanichi apepesa achibale ochokera mdziko la Mozambique, komwe bambo Dimba amachokera, pamene akulira maliro-wa. Mzimu wa bambo John Dimba uwuse ndi mtendere.",https://www.radiomaria.mw/misa-yotsanzikana-ndi-malemu-bambo-dimba-ichitika-lachiwiri-ku-italy/,"April 19, 2021",Izahaki Mwacha
Papa Wapempha Mbali Zomwe Zikumenyana Ku Ukraine Zikhululukirane,"Polankhula laMulungu kwa anthu omwe anasonkhana pa bwalo la Saint Peter’s Square pambuyo pa pemphero la Virgo Maria Kondwani Alleluia, Papa Francisco wati zomwe zikuchitika ku Eastern Ukraine ndi zinthu zodetsa nkhawa chifukwa choti pangano la mtendere lomwe mbali ziwiri zomwe zakhala zikumenyana ku deralo zinasayinirana, likuyenda mwa pendapenda. Iye wati mbali ziwiri zomwe zakhala zikumenyana ku deralo zakhala zikuphwanya pangano losiya kuchita nkhondo ndipo pa chifukwa ichi kukayikirana kwakula. “Ndikukhulupirira kuti kukaikirana kumeneku kuchepa ndipo kuti mbali zonse ziyetsetsa kulemekeza pangano losiya kumenyana kuti choncho bata ndi mtendere komanso chiyanjano zikhazikike ku deralo,” watero Papa Francisco. Iye wafotokozanso za mavuto a nkhaninkhani omwe anthu ku deralo akukumana nawo tsiku ndi tsiku ndipo wapempha mapemphero opemphelera anthu ku deralo. Kusakhulupirirana kwakula pakati pa mayiko a Russia ndi Ukraine chifukwa choti dziko la Russia lakhala likusonkhanitsa asilikali ake komanso zida za nkhondo ku malire ake ndi dera la Eastern Ukraine komanso Crimea. Pa chifukwa ichi nalo dziko la Britain likusonkhanitsa zida ndi asilikali ku deralo pofuna kuwonetsa umodzi ndi dziko la Ukraine. Pali nkhawa kuti nkhondo itha kubuka ku deralo pakati pa dziko la Ukraine ndi maiko ena awiri omwe ali pansi pa dziko la Russia. Mwazina, pa mwambowu Papa Francisco yemwe amakonda kucheza ndi anthu anafotokoza za chimwemwe chake kuti tsopano anthu ayambiranso kusonkhana pa bwalo la Saint Peter’s Square, dziko la Italy litafewetsa mfundo zokhwima zomwe lidakhazikitsa pofuna kupewa kufala kwa nthenda ya Covid-19.",https://www.radiomaria.mw/papa-wapempha-mbali-zomwe-zikumenyana-ku-ukraine-zikhululukirane/,"April 19, 2021",Izahaki Mwacha
Chakwera Wachotsa Kandodo pa Unduna,"Mtsogoleri wa dziko lino Dr. Lazarus Chakwera wachotsa pa udindo nduna yowona za ntchito a Ken Kandodo kaamba kokhudzidwa ndi kusokonekera kwa ndalama zokwana 6.2-billion-kwacha zothandiza pa mliri wa COVID-19. Chakwera wanena izi usiku wa lamulungu pamene amalankhula ku mtundu wa a Malawi kuchokera ku nyumba ya president ya Mtunthama mu mzinda wa Lilongwe. Iye wati ngakhale ndunayi yabweza ndalamazi komabe ndi kofunika kuti iyime pa udindo wake chifukwa yapereka chithunzithunzi chosakhala bwino kwa anthu. Unduna wamuthera – Kandodo “Chifukwa a ndunawa achita kutchulidwa kuti anasokoneza ndalama zoposa 600 sauzande kwacha, ngakhale abwenza ndalamayo komabe ine ndawachotsa pa mndandanda wa nduna zanga. Sitikufuna kuti anthu aziwona ngati tikusekelera zinthu zachabechabe,” anakalipa motero Chakwera. Mtsogoleri wa dziko linoyu wati walamula mlembi wamkulu wa boma a Zangazanga Chikhosi kuti ayimitse pa ntchito opanda malipiro akuluakulu onse a nthambi za boma omwe akutchulidwa mu lipoti lomwe latulukali kuti akukhudzidwa ndi kusokonekera kwa ndalamazi. Iye anati padakalipano anthu ena ayamba kale kumangidwa molumikizana ndi nkhaniyi. Pamenepa Chakwera anati boma lake sililekelera kuti mchitidwe wa katangale upitilire mdziko muno ndipo kuti aliyense wokhudzidwa adzilandira chilango choyenera. Iye wati kafukufukuyu ndi oyamba chabe mu ulamuliro wake koma akafukufuku enanso akhala akuchitika kutsogoloku okhudza zosakhala bwino zomwe zidzichitika komanso zomwe zinachitikapo m’mbuyomu.",https://www.radiomaria.mw/13556-2/,"April 19, 2021",Izahaki Mwacha
Papa Wachita Zokambirana Ndi Mkulu Wa Nthambi ya UNHCR,"Polankhula kwa atolankhani atatha zokambirana ndi Papa Francisco, mkulu wa nthambi ya bungwe la United Nations yowona za anthu othawa kwawo pa zifukwa zosiyana-iyana ya United Nations High Commission for Refugees (UNHCR), Fillipo Grandi wayamikira Papa Francisco chifukwa cha upangiri wake pa nkhani yokhudza anthu omwe amathawa m’maiko awo pa zifukwa zosiyana-siyana. Papa (kumanja) pa mkumano wake ndi Grandi (kumanzere) Grandi wati kalata ya posachedwa ya Papa Francisco yotchedwa Fratelli tutti yomwe ikutsindika za kufunika kwa ubale wabwino pakati pa anthu ndi yofunika kwambiri maka pa momwe anthu omwe amathawa m’maiko awo pa zifukwa zosiyana-siyana angasamaliridwe. “Papa Francisco ndi m’modzi mwa anthu odziwika bwino pa dziko lonse yemwe satopa kulankhula ndipo ndi liwu la anthu ovutika, osalabadiridwa komanso anthu othawa kwawo pa zifukwa zosiyana-siyana ndipo wathandiza kusintha miyoyo ya anthu ambiri omwe amasowa chithandizo pomwe afika m’maiko ena,” watero Grandi poyamikira Papa Francisco. Pamenepa iye watsindika za kufunika koti nthambi ya bungwe la United Nations yowona za anthu othawa kwawo pa zifukwa zosiyana-siyana ya UNHCR ilimbikitse mgwirizano wake ndi likulu la mpingo wa katolika, Vatican pothandiza anthuwa omwe mavuto awo akupitilira kuyipa kaamba ka mavuto omwe mliri wa coronavirus wabweretsa. Ndipo polankhula pa tsamba lake la mchezo la Facebook, Grandi wati mkumano wake ndi Papa Francisco ndi madalitso aakulu.",https://www.radiomaria.mw/papa-wachita-zokambirana-ndi-mkulu-wa-nthambi-ya-unhcr/,"April 19, 2021",Izahaki Mwacha
Bande Wayamikira Boma Povomera Kukonza Zitukuko za Mdera Lake,"Phungu wa dera la kumvuma mu mzinda wa Blantyre, John Bande wayamikira boma la Tonse povomera kukonzanso zitukuko zomwe wati zithandizira kupititsa patsogolo miyoyo ya anthu a mderali. A Bande alankhula izi pambuyo mwambo wokhazikitsa ntchito yomanga mpanda wozungulira msika wa Kachere mderali ndi cholinga choti uthandizire kuteteza anthu ochita malonda mu msikawu. Bande: Boma lavomera kutithandiza Iwo ati ndi okondwa kuti boma lavomeranso kugwira ntchito za chitukuko zosiyanasiyana mderali zomwe anati zithandizira kukweza miyoyo ya anthu a mderali ku magawo osiyanasiyana monga maphunziro, zaumoyo ngakhalenso zachuma. “Nditalipempha boma ili lamgwirizano wa Tonse kuti litikonzere sukulu ya sekondale yoyendera ya St. Kizito lavomera kukonza chipinda chomwe malata adachoka ndi mphepo komanso lavomeranso kukonza ndi kupezera zipangizo zosowekera mchipinda choyesera zinthu za sayansi (Laboratory) pa sukuluyi, pomwe ine ndi ndalama zanga ndinamanga chipindachi ndikuyikira malata. Pamalowa tamangaponso mlatho omwe uzithandizira ophunzira pa sukuluyi ndiponso ya pulayimale, kwa ophunzira ochokera ku Makhetha. “Kupatula zimenezi, boma lavomeranso kumanga mpanda pa msika wa Kachere kusatira kukonzanso kwa msewu wa Zomba ndipo gawo lachiwiri likhudza kukonza magetsi omwe akhala akuvutavuta pa malowa ngakhalenso kupitiriza ntchito yomanga chipatala pa malowa yomwe tsopano yalowa mgawo lachiwiri la ntchitoyi yomwe igwiridwe ndi ndalama za mthumba la za chitukuko la Constituency Development Fund (CDF),” anatero a Bande. Pamenepa a Bande atsindikanso zoti boma lakonzeka kukonza mlatho ku Mzedi omwe unawonongeka kwinaku akukonzanso ina mwa misewu yomwe yawonongeka mderali ndipo ikufunika kupalidwa. Iwo apitirizanso kuti zokambirana zili mkati zomwe cholinga chake ndi choti akonze msewu wa Makhetha wopita ku Ndirande omwe anati uthandizira kwambiri anthu aku Makhetha, Machinjiri komanso Kachere kupita ku Ndirande mosavuta pomwe anthu aku Ndirande akhala ndi mwayinso wogwiritsa msewuwu omwe anati ndi wachidule popita ku Limbe ndi ku Chiradzulo ngakhalenso kuchepetsa chiwerengero cha galimoto zomwe zimagwiritsa ntchito msewu waukulu wochokera ku Ndirande omwe umadutsira ku Chichiri. Choncho iwo alangiza makomiti a chitukuko ndi anthu a mderali kuti agwirane manja ndi omwe azitsogolera ntchitozi ndi cholinga choti zigwiridwe pa nthawi yake.",https://www.radiomaria.mw/bande-wayamikira-boma-povomera-kukonza-zitukuko-za-mdera-lake/,"April 18, 2021",Izahaki Mwacha
Arkidayosizi ya Blantyre Ichita Mwambo wa Chiyitanidwe M’maparishi,"Arkidayosizi ya Blantyre yati siyikhala ndi mwambo waukulu okondwelera chaka cha chiyitanidwe chaka chino pofuna kupewa kufala kwa mliri wa Covid-19. Bambo mlangizi wa achinyamata mu arkidayosiziyo, bambo Francisko Hawu awuza Radio Maria Malawi kuti ansembe onse adzatsogolera zochitika za tsikuli m’maparishi awo momwemo. Iwo apempha ansembe-wa kuti athandizire achinyamata kukonza zochitika zosiyanasiyana zomwe angathe kudzawonetsa patsikuli. “Kuyitanidwa ndiye kuti Mulungu watiyitana ku ntchito ina yake kuti tikamugwilire choncho zokonzekera zidakachitikabe popeza tinapempha ansembe kuti akonzekeretse achinyamata awo pa zochitika za pa tsikuli m’maparish momwemo kaamba koti achinyamatawa ndi ochuluka zedi moti sangathe kusonkhana pamodzi chifukwa cha nthenda ya Covid-19,” anatero bambo Hawu. Iwo apemphanso ansembewa kuti athandizire achinyamata kukonza zochitika zosiyanasiyana zomwe angathe kudzawonetsa patsikuli kupatula zolankhulalankhula zomwe atumiki a mayitanidwe osiyanasiyana adzafotokozere achinyamatawa.",https://www.radiomaria.mw/arkidayosizi-ya-blantyre-ichita-mwambo-wa-chiyitanidwe-mmaparishi/,"April 14, 2021",Izahaki Mwacha
Alamulidwa Zaka 38 pa Mlandu Wogwililira Mayi Ake,"Bwalo loyamba la milandu m’boma la Kasungu lalamula bambo wina wa zaka 38 kukakhala ku ndende ndi kukagwira ntchito ya kalavula-gaga kwa zaka khumi kaamba kofuna kugwililira mayi ake omubereka a zaka 62. Woyimira boma pa mlanduwu Sub Inspector Thokozani Juziwell komanso Sergeant Emmanuel Lukasi, anawuza bwaloli kuti bamboyu Bessam Nyirenda, usiku wapa 4 November 2020 anagogodera mayi ake m’nyumba mwawo kuti akufuna madzi okumwa. Mayiyo atangotsegula chitsekocho bamboyo anafikira kumugwira ndi kumukankhira ku chipinda komwe anamukakamiza kuti achite naye zadama koma mayiyo anakuwa ndipo anthu ozungulira ndi omwe anamupulumutsa. Atawonekera ku bwalo la milandu, bamboyo anawukana mlanduwo ndipo bwalo linabweretsa mboni zinayi zomwe zinachititsa kuti bamboyo apezeke olakwa. Popereka chigamulo chake First Grade Magistrate Damiano Banda anati wapereka chilango chotere kuti ena atengerepo phunziro. Bessam Nyirenda amachokera m’mudzi mwa Mkombe mfumu yaikulu Kaphaizi m’boma la Kasungu.",https://www.radiomaria.mw/alamulidwa-zaka-38-pa-mlandu-wogwililira-mayi-ake/,"April 14, 2021",Izahaki Mwacha
Apempha Anthu aku Ntcheu Athandize Pothetsa Nkhanza kwa Amayi,"Anthu ozungulira madera a mfumu yayikulu kwataine ndiponso Makwangwala awapempha kuti akhale ndi udindo othandiza boma pothana ndi mchitidwe wa nkhaza kwa amayi ndi atsikana. Khansala wa Dzunje ward mayi Stella Mpaso ndi omwe apereka pempholi pa mkumano omwe iwo anakonzera adindo ozungulira maderawa lachiwiri, zitadziwika kuti mchitidwewu wakula kwambiri mderali. Iwo anati ndi zomvetsa chisoni kuti mchitidwe ochitira nkhaza amayi ndi atsikana sukutha ngakhale mabungwe ambiri omenyera ufulu wa amayi ku derali akangalika kuzindikiritsa anthu za kuyipa kwa mchitidwewu. Khansala Mpaso anapereka chitsanzo cha msika wa Kampepuza pomwe anati pa tsiku lachisanu pamakhala ana achitsikana omwe amagona ndi abambo ochuluka pa nyumbu ya alendo yotchedwa Ndiyambandine zomwe zikuthandizira kuti atsikana ambiri atenge mimba zosakonzekera kuphatikizapo kulowa m’banja adakali achichepere. Iwo anati kuwonjezera pamenepa, miyambo ina monga chinamwali ndi zina mwa zomwe zikusokoneza ntchito yolimbana ndi mchitidwe wa nkhanza-wu ponena kuti panthawi ya mwambo wa chinamwali, atsikana ambiri amalandira mphatso za zitenje zambiri zomwe zimathandizira kuti anawa akhale ndi maganizo okwatiwa powona kuchuluka kwa nsaluzo. M’mawu ake wapampando wa komiti yowona za chitukuko mdera la mfumu yaikulu Kwataine a Clement Mwanza anagwirizana ndi mayi Mpaso ponena kuti mchitidwe wochitira nkhanza amayi ndi atsikana pa nkhani yogonana ndi waukulu ku derali. Poyankhulapo mlembi wa mfumu yayikulu Kwataine a MacDonald Kamenya anati ndi zoona kuti mchitidwewu wakhala ukuchitika, kufikira pano pomwe iwo akuwona kuti mabungwe kuphatikizapo ofesi yowona kuti pasakhale kusiyana pa kagwiridwe ka ntchito pakati pa abambo ndi amayi athandizira kuti nkhazazi zichepe. M’modzi mwa ogwira ntchito ku ofesi yowona zoti pasakhale kusiyana pakati pa amayi ndi abambo pakagwiridwe ka ntchito a Naomi Agabu anati aliyense akuyenera kukhala ndi udindo wothandizira kuti mchitidwe wa nkhaza-wu uthe ku derali. Mkumanowu unachitika ndi thandizo la ndalama kuchokera ku bungwe la NGO Gender Coodination Network.",https://www.radiomaria.mw/apempha-anthu-aku-ntcheu-athandize-pothetsa-nkhanza-kwa-amayi/,"April 14, 2021",Izahaki Mwacha
Boma Lachotsa Makomishonala Awiri a Bungwe la MEC,"Boma lachotsa pa ntchito makomishonala awiri a bungwe loyendetsa chisankho la Malawi Electoral Commission ati kamba kosayendetsa nawo bwino zisankho za m’chaka cha 2019. Kazako: President wakale sanatsate malamulo Makomishonalawa a Linda Kunje komanso Dr. Jean Mathanga akhala akugwirabe ntchito ku bungweli kuchokera pomwe adasankhidwanso ndi mtsogoleri wakale wa dziko lino Peter Mutharika chaka chatha. Kalata yomwe mlembi wamkulu wa boma a Zanga-Zanga Chikhosi adasayina pa 7 April yopita kwa makomishonalawa yati motsatira malamulo oyendetsera zisankho komanso chigamulo cha ku bwalo lalikulu la milandu la Supreme cha pa 8 May chaka chatha, kusankhidwanso kwa makomishonalawa komwe kudachitika ndi mtsogoleri wakaleyu sikudali koyenera ndipo nchifukwa chake boma lachotsa awiriwa pa ntchito. Polankhula ndi Radio Maria Malawi lachiwiri, m’neneri wa boma a Gospel Kazako ati kusankhidwa kwa makomishonala a bungwe loyendetsa zisankho la Malawi Electoral Commission (MEC) kumayenera kuchitika motsatira malamulo zomwe sizidatsatidwe pa nthawi yomwe awiriwa ankasankhidwanso. A Kazako anati, “Malamulo samalora kuti munthu amene sakugwira bwino ntchito apitilize kugwira ntchitoyo choncho ife ngati boma lotsata malamulo tatsatira zimene linanena bwalo la milandu la Supreme.” Mathanga: Ife sitidalakwitse Apa a Kazako ati motsatira ndondomeko, boma lisankhamso makomishonala ena olowa m’malo mwa awiri. Polankhulapo pa za kuchotsedwaku m’modzi mwa makomishonalawa Dr Jean Mathanga ati iwo sakuwona pomwe adalakwitsa komabe ati si odabwa ndi zomwe boma lachitazi. “Ife sitidalakwitse chifukwa kalatayo akukamba zonena kuti akutichotsa chifukwa chakuti a Supreme court adanena kuti ifeyo tinali osayenera kugwira ntchito komano chilungamo nchakuti kulibeko chigamulo chimene chidabwera ku Supreme court kunena kuti ifeyo ndi osayenera chifukwa olo atati afunsidwe a bomawo sangakupatseni chigamulocho,” anatero Dr. Mathanga. Awiriwa akhala ali makomishonala okhawo omwe adayendetsa nawo chisankho cha mchaka cha 2019 omwe amagwirabe ntchito ku bungwe la MEC kufikira pano. Bwalo la milandu la High Court lidagamula pa 3 February chaka chatha kuti chisankho cha mtsogoleri wa dziko chichitikenso kaamba koti sichidayendetsedwe bwino zomwe pambuyo pake bwalo la milandu la Supreme komanso nyumba ya malamulo adapeza kuti makomishonala a bungwe la MEC adalephera kuyendetsa bwino chisankhocho.",https://www.radiomaria.mw/boma-lachotsa-makomishonala-awiri-a-bungwe-la-mec/,"April 13, 2021",Izahaki Mwacha
"Papa Wati Tereza Woyera Wa Ku Avila Ndi Chitsanzo Chakufunika Kwa Amayi Mu Mpingo, Mdziko","Pokondwerera kuti tsopano papita zaka makumi asanu (50) kuchokera pomwe mpingo wa katolika udalengeza kuti Tereza Woyera wa ku Avila ndi dokotala wa mpingo, Papa Francisco watumiza uthenga kwa Archbishop Gil Tamayo wa ku Ávila m’dziko la Spain. Papa Francisco wayamba uthenga wake ndi kunena kuti Tereza Woyera wa ku Avila ndiye woyera woyamba kutchulidwa dokotala wa mpingo. Tereza waku Avila Iye wati potchulidwa kukhala dokotala wa mpingo zikutanthauza kuti zolembalemba za Tereza Woyerayu zili ndi maphunzitso ozama ophunzitsa anthu za Mulungu. Papa Francisco wanena kuti Tereza Woyera wa ku Avila sadali mayi wamba popeza adachita zinthu zolozeka m’moyo wake ndipo kuti nyali yomwe Yesu Khristu adayatsa m’moyo wake ikuyakabe mpaka lero. Iye wati Tereza Woyera adali mayi wolimba mtima, wa nzeru ndipo anali kulandira munthu aliyense yemwe anafika kwa iye. Papa’yu wamaliza ndi kunena kuti kwa anthu omwe akufuna kudziyeretsa pa maso pa Mulungu, Tereza Woyera ndiye chitsanzo. Pokondwerera chaka cha chikulu chimenechi sukulu ya ukachenjede ya Catholic University of Avila m’dziko la Spain yakonza msonkhano wa padera womwe ukuchitika padakali pano mpaka pa 15 April. Papa Paulo Woyera wa 6 adalengeza kuti Tereza Woyera wa ku Avila ndi dokotala wa Mpingo m’chaka cha 1970. Tereza Woyera adabadwa m’chaka cha 1515 ndipo anamwalira m’chaka cha 1582.",https://www.radiomaria.mw/papa-wati-tereza-woyera-wa-ku-avila-ndi-chitsanzo-chakufunika-kwa-amayi-mu-mpingo-mdziko/,"April 13, 2021",Izahaki Mwacha
MHC Yati Iyamba Kugumula Nyumba Zakale M’mizinda,"Bungwe la Malawi Housing Corporation (MHC), lati liyamba kugumula nyumba zonse zakale zomwe zili m’mizinda ikulu ikulu ya dziko lino ngati njira imodzi yolimbikitsa kumanga nyumba zatsopano komanso zamakono. Wapampando wa board ya bungweli a Justin Dzonzi ndi omwe anena izi dzulo pa msonkhano wa atolankhani ku Mount Soche Hotel mu mzinda wa Blantyre. Iwo ati nyumba zomwe zili m’madera a Nkolokosa, Old Naperi, Kanjedza, Ndola, Area 43, Falls komanso Chasefu zinamangidwa ngati zamakono mchaka cha 1970, koma ndi kubwera kwa chitukuko nyumbazi zikuyenera zigumulidwe kaamba koti sizoyeneranso kupezeka m’mizindayo. A Dzonzi anati anthu omwe padakalipano akukhala m’nyumbazi asamutsidwa ndi kupititsidwa ku malo ena atsopano pamene akhale akuyamba ntchito yomanga nyumba za makonozi m’maderawa. Polankhulapo mkulu wa bungwe la Malawi Housing Cooperation a Jordan Chipatala anati kumangidwa kwa nyumbazi kuthandiziranso kuti anthu ambiri akhale ndi mwayi wopeza nyumba za bungweli kuti adzikhalamo ponena kuti nyumba zatsopano zokwana 21 sauzande ndi zomwe zimafunika chaka ndi chaka. Iwo ati padakalipano bungweli lili ndi nyumba zokwana 6, 179 poyerekeza ndi anthu okwana 100 sauzande omwe anapempha kale kuti akufuna nyumba za bungweli ndipo akudikilira.",https://www.radiomaria.mw/mhc-yati-iyamba-kugumula-nyumba-zakale-mmizinda/,"April 13, 2021",Izahaki Mwacha
Apolisi Khumi aku Kasungu Anjatidwa,"Apolisi khumi a pa polisi ya Kasungu amangidwa powaganizira kuti amathandizira mzika 15 za mdziko la Ethiopia komanso zitatu za mdziko la Somalia, kulowa mdziko muno opanda chilolezo. Wofalitsa nkhani za apolisi mdziko muno James Kadadzera watsimikiza za nkhaniyi kudzera mu chikalata chomwe watulutsa lero. Chikalatachi chati apolisiwa akuganiziridwa kuti analandira ndalama kudzera mu njira yotumiza ndi kulandirira ndalama pa lamya za m’manja, kuti alore anthuwa kudutsa m’malo ochitira chipikisheni cha apolisi mdziko muno popanda chovuta. Padakali pano apolisiwa akusungidwa mchitolokosi cha polisi m’boma la Kasungu ndipo akuyembekezeka kukawonekera ku bwalo la milandu ndi kukayankha mlandu wothandizira mzika za m’maiko ena kulowa mdziko muno popanda chilorezo, kugwiritsa ntchito udindo wawo molakwika komanso katangale. Kadadzera wati nthambi ya apolisi mdziko muno idzipereka pochotsa apolisi onse a katangale komanso ochita zosemphana ndi ntchito yawo ndi cholinga choti nthambiyi itumikire bwno a Malawi. Pamenepa iye wapempha anthu kuti adzikaneneza munthu aliyense kuphatikizapo apolisi omwe akuchita zinthu zosavomerezeka ku polisi yomwe ali nayo pafupi.",https://www.radiomaria.mw/apolisi-khumi-aku-kasungu-anjatidwa/,"April 13, 2021",Izahaki Mwacha
MEC Yati Ichita Kafukufuku pa Mavoti Omwe Amawonongeka,"Bungwe loyendetsa chisankho mdziko muno la Malawi Electoral Commission (MEC) lati likuchita kafukufuku wokhudza mavoti omwe samawerengedwa pa nthawi ya zisankho kuti lidziwe zomwe zimachititsa izi. Wapampando wa bungweli Justice Dr. Chifundo Kachale wanena izi lolemba ku nyumba ya malamulo mu mzinda wa Lilongwe pomwe bungweli limapereka zikalata zoponyera voti zomwe zidagwira ntchito pa chisankho chapadera chomwe chidachitika pa 30 March chaka chino. Kachale: Pakufunika tipeze njira Dr. Kachale ati ambiri mwa mavoti amakhala osachongedwa bwino ndipo kafukufukuyu awunikanso zomwe zimachititsa izi. Iwo ati mavuto okhudza mavoti owonongeka akuchulikirabe ku madera ena pa nthawi ya zisankho ngakhale kuti vutoli ndi laling’ono poyerekeza ndi m’maiko ena. Komabe iwo ati izi zikuyenera kuwunikidwa mozama ndi kupeza njira kuti zikonzedwe ponena kuti ndi udindo wa bungweli kuwonetsetsa kuti voti ya mzika iliyonse ikuwerengedwa pa nthawi ya zisankho. “Ifeyo ndi amene timapanga design ma ballot boxes, ma ballot paper, timapanga design kuti anthu akavota motani. Mwina pali zifukwa zomwe zikupangitsa kuti anthu azilephera kuchoka bwinobwino mwina chifukwa cha design ya ma ballot ndiye zinthu zimenezozo sitingoganiza tokha pafunika kuti tikambirane ndi anthuwo kuti tipeze njira,” anatero Dr. Kachale. Kumbali ya zikalata zoponyera voti zomwe bungweli lakapereka ku nyumba ya malamuloyi kuti zisungidwe, Dr. Kachale anati bungweli limachita izi potsatira malamulo oyendetsera zisankho pofunanso kuwonetsetsa kuti ndondomeko zonse za chisankho zikutsatidwa mowonekera komanso mwa chilungamo ngakhale pomwe chisankho chadutsa. Kachale (kumanzere) kupereka zikalatazo kwa Kachinjika (kumanja) Polankhulapo atalandira zikalatazi, wachiwiri kwa kalaliki wa nyumba ya malamulo a Chikondi Kachinjika anati nyumba ya malumuloyi iwonetsetsa kuti yasunga izi moyenelera. “Ma record-wa timawasunga pa chifukwa kwa chaka chimodzi. Chenicheni chimakhala kuti ngati pali zina zotsutsana ndi pomwe timatha kuzitulutsa,” anatero a Kachinjika. Izi ndi zikalata zomwe zidagwira ntchito pa chisankho chapadera chomwe chidachitika m’madera a aphungu asanu ndi awiri komanso ma ward awiri.",https://www.radiomaria.mw/mec-yati-ichita-kafukufuku-pa-mavoti-omwe-amawonongeka/,"April 13, 2021",Izahaki Mwacha
Apolisi Ati Adzipereka Poteteza Anthu Othawa Kwawo,"Apolisi mdziko muno ati adzipereka poteteza anthu othawa kwawo omwe akukhala mdziko muno. Wachiwiri kwa mkulu wa apolisi mdziko muno a Demester Chigwenembe ndi omwe anena izi lachinayi ku malo osungirako anthu othawa kwawo a Dzaleka m’boma la Dowa komwenso amakawona momwe chitetezo chilili ku deralo. Iwo anayamikira ntchito zomwe magulu osiyanasiyana akugwira pofuna kutukula miyoyo ya anthuwa. Chigwenembe: Titeteza anthu amenewa Komabe a Chigwenembe adandaula ndi kuchuluka kwa anthu othawa kwawo omwe akufika ku derali zomwe akuti zili ndi kuthekera kochulutsa chiwerengero cha anthu opezeka ndi nthenda ya COVID-19 mdziko muno kaamba koti anthuwa akamafika mdziko muno amadutsa njira zosavomerezeka ndipo samayezedwa ku nthendayi. Iwo ati awonjezera chiwerengero cha apolisi omwe adzipereka chitetezo ku derali ndi cholinga choti chitetezo cha ku derali chikhale chokhwima kwambiri. Polankhulapo, mkulu woyang’anira ku malowa a Hilary Namakhwa anati ndi okondwa ndi kufika kwa wachiwiri kwa mkulu wa apolisiyu ponena kuti kuthandiza kukhwimitsa chitetezo kwa anthu omwe amakhala ku malowa. Komabe a Namakhwa anati malowa akukumana ndi mavuto ambiri monga kuchepa kwa malo msukulu, kuchepa kwa aphunzitsi poyerekeza ndi kuchuluka kwa ana ophunzira, kuthithikana ku malo komwe anthuwa akukhala ndipo anati kutsatira kubwera kwa mliri wa COVID-19 ntchito zina zinayimitsidwa ku deralo pofuna kupewa kupatsirana kwa kachilomboka. M’mawu ake mkulu wa apolisi mchigawo chapakati kumvuma anati akugwira ntchito modzipereka powonetsetsa kuti anthu othawa kwawo akutetezedwa ku nkhanza za mtundu uliwonse, powonetsetsanso kuti miyoyo yawo komanso katundu wawo ndi zotetezeka. Malo osungirako anthu othawa kwawo a Dzaleka anakhazikitsidwa mwezi wa December mchaka cha 1994 ndipo pa nthawiyo kunali anthu okwana 1,200 omwe ambiri mwa iwo anali ochokera m’maiko a Somalia, Burundi komanso Rwanda. Ngakhale malowa anakhazikitsidwa kuti adzisunga anthu osapyola 12 sauzande, padakalipano ku malowa kuli anthu okwana 48, 824 omwe ambiri mwa iwo ndi ochokera m’maiko a Democratic Republic of Congo (DRC), Burundi komanso Rwanda.",https://www.radiomaria.mw/apolisi-ati-adzipereka-poteteza-anthu-othawa-kwawo/,"April 9, 2021",Izahaki Mwacha
Boma Silinatenge Chiletso-Malimba,"Bungwe la Teachers Union of Malawi (TUM) latsutsa zokuti boma latenga chiletso choyimitsa sitiraka ya aphunzitsi mdziko muno. Wapampando wa bungweli a Willy Malimba ndi omwe wanena izi polankhula ndi Radio Maria Malawi. Iwo ati bungwe lawo lalandira chidziwitso kuchokera ku khothi kuti boma likufuna kutenga chiletsochi ndipo lapereka masiku awiri ku bungweli kuti likhale litayankha chikalatachi. “Tati tikonze dzulo panamveka kuti a boma atenga chiletso koma sizili choncho ayi. M’malo mwake akuti akufuna atenge chiletsocho ndiye akutidziwitsa kuti tiyankhe pasanathe masiku awiri zomwe zalembedwa m’menemomo,” anatero a Malimba. Komabe a Malimba sanafotokoze zomwe zalembedwa kuti ayankhe mu kalatayi koma iwo anati ayankha kalatayi mu nthawi yake. Malinga ndi a Malimba, zimenezi zikutathauza kuti sitiraka ya aphunzitsiwa ikupitilirabe chifukwa palibe chiletso chilichonse chomwe chatengedwa.",https://www.radiomaria.mw/boma-silinatenge-chiletso-malimba/,"April 9, 2021",Izahaki Mwacha
Bambo Chembe Alimbikitsa Gulu la Proud Catholics mu Dayosizi ya Dedza,"Gulu la Proud Catholics mu dayosizi ya Dedza alipempha kuti lipitirize ntchito yomwe likugwira yosamalira ansembe a mu dayosiziyi. Bambo Samson Chembe omwe amatumikira ku parish ya Nsipe mu dayosiziyi ndi omwe anena izi lolemba pa m’bindikiro omwe gululi linali nawo. Iwo anati gululi lakhala likugwira ntchito yopereka Katundu osiyanasiyana m’maparish a dayosiziyi zomwe zikuthandiza ansembe a maparishiwa kugwira ntchito yawo mosavuta. Pomaliza bambowa apempha akhristu a dayosiziyi kuti alowe mu gululi ndi cholinga choti ntchito zake zipitirire kuyenda bwino. Poyankhulapo m’modzi mwa mamembala a gululi, mayi Mary Matchowa kuchokera ku Salima anati m’bindikirowu omwe unachitikira ku Chipoka wawalimbitsa kuti azindikire za udindo wawo kuti ndi utumiki. Pamapeto pa zonse gulu la Proud Catholics mu dayosizi-yi linachititsa chisankho ma’mudindo osiyanasiyana potengera kuti adindo omwe amagwira ntchitoyi amayigwira mongogwirizira.",https://www.radiomaria.mw/bambo-chembe-alimbikitsa-gulu-la-proud-catholics-mu-dayosizi-ya-dedza/,"April 9, 2021",Izahaki Mwacha
Papa Wati Kuchitira Nkhanza Ana Ndi Koyipa,"Tsiku la 8 April ndi loganizira nkhanza zosiyana-siyana zomwe ana amakumana nazo komanso kuganizira njira zothetsera m’chitidwewu; World Day for Child Sexual Abuse Prevention, Healing and Justice. Polankhula mu uthenga wake kwa nthumwi za ku msonkhano wokambirana za nkhanzazi ndi njira zothetsera m’chitidwewu, Papa Francisco wati kuchitira ana nkhanza kukuyenera kutheratu popeza ndi mchitidwe woyipa kwambiri. Iye wati akukhulupirira kuti njira zipezeka zothetsera m’chitidwe woyipawu kudzera mu msonkhanowu omwe wabweretsa pamodzi akatswiri osiyana-siyana komanso atsogoleri a mpingo. Ndipo polankhula ku msonkhanowu kuyimirira mpingo wa katolika, Cardinal Seán Patrick O’Malley yemwe ndi president wa bungwe la mu mpingo wa katolika lowona kuti ana sakuchitiridwa nkhanza, Pontifical Commission for the Protection of Minors wati mpingo wa katolika uli ndi udindo woteteza ndi kusamalira anthu ake monga anthu achikulire, achinyamata ndipo makamaka ana. Cardinal O’Malley wati pena ndi pena Mpingo sudathe kukwaniritsa udindo umenewu ndipo wati Mpingo wa Katolika uyetsetsa kuchita bwino ndi kukonza zofooka zake pa nkhani imeneyi. Msonkhano wa masiku atatuwu omwe wayamba pa 8 April wakonzedwa ndi sukulu ya ukachenjede ya Harvard University mogwirizana ndi Pontifical Commission for the Protection of Minors osaiwala sukulu ya ukachenjede ya Catholic University of America.",https://www.radiomaria.mw/papa-wati-mchitidwe-wochitira-ana-nkhanza-ndi-woyipa/,"April 9, 2021",Izahaki Mwacha
Dayosizi ya Karonga Yati ndi Yokhudzidwa ndi Imfa ya Bishop Maluma aku Tanzania,"Dayosizi ya mpingo wa katolika ya Karonga mdziko muno yati ndi yokhudzidwa ndi imfa ya Ambuye Alfred Leonard Maluma a dayosizi ya Njombe mdziko la Tanzania. Malinga ndi wofalitsa nkhani za dayosizi ya Karonga, bambo Edward Kamanga, Ambuye Maluma amwalira dzulo ku chipatala china mu mzinda wa Dar es Salaam kutsatira ngozi yomwe anachita pa 20 mwezi watha pamene anali akuchokera ku farm ina ya dayosizi yawo yomwe ili mu mzinda wa Morogoro mdzikolo. Malemu ambuye Maluma Bambo Kamanga ati dayosisiyi ndi yokhudzidwa ndi imfayi kaamba koti madayosizi awiriwa amathandizana mu njira zambiri komanso zitukuko zambiri zomwe Ambuye Martin Mtumbuka akuchita mu dayosizi ya Karonga ndi upangiri ochokera kwa malemu Ambuye Maluma. “Madayosizi athu awiriwa akhala ali pa ubale wabwino kuyambira pakanthawi. Asemino athu amasamalidwa ndi dayosizi ya Njombe pamene akuchita maphunziro awo komanso achinyamata awo amazaphunzira ku sukulu za dayosizi yathu kuno ifenso achinyamata athu akuphunzira ku ma technical college awo. Zitukuko zonse zomwe Ambuye Martin Mtumbuka akuchita mu dayosizi muno monga yofuna kupanga magetsi athu oti tizigulitsa ku boma, kampani yogaya ndi kupakila mpunga, ma farm zonsezi zikuchitika ndi upangiri omwe anapatsidwa ndi Ambuye Maluma aku Tanzania,” anatero bamboo Kamanga. Ambuye Alfred Leonard Maluma anabadwa pa 12 December 1955 mdera lotchedwa Lukami mu dayosizi ya Njombe mdziko la Tanzania. Iwo anadzodzedwa unsembe pa 17 November, 1975 ndipo anasankhidwa kukhala episkopi wa dayosisi ya Njombe pa 1 September mchaka cha 2002. Ambuye Maluma amwalira ali ndi zaka 65 zakubadwa komanso zaka 19 za u episkopi. Mzimu wa Ambuye Alfred Leonard Maluma uwuse mu mtendere wosatha.",https://www.radiomaria.mw/dayosizi-ya-karonga-yati-ndi-yokhudzidwa-ndi-imfa-ya-bishop-maluma-aku-tanzania/,"April 8, 2021",Izahaki Mwacha
Bungwe La UNDP Lati Likufuna Nyumba ya Malamulo Izichita Zinthu Mwamakono,"Bungwe la United Nations Development Program (UNDP) lati likufuna nyumba ya malamulo iyambe kuchita zinthu zake monga zokambirana pogwiritsa ntchito njira za makono za pa intaneti. Mkulu wa bungweli kuno ku Malawi a Shigeki Komatsubara anena izi lachiwiri pamwambo wapadera wopereka zipangizo za makono za intaneti ku nyumba ya malamulo mu mzinda wa Lilongwe kuti zizithandizira pa nthawi ya zokambirana za aphungu. Zipangizozi zomwe zilipo zokwana 377 ndi monga ma computer, ma plasma screen, ma camera, komanso zida zolumikizira ku intanet kungotchulapo zochepa chabe zomwe akuti adayamba kupereka mkatimkati mwa chaka chatha. Mayi Gotani-Hara kulandira katunduyo kuchokera kwa a Komatsubara Malinga ndi a Komatsubara, zidazi ndi zoti zithandizire mikumano ya aphunguwa maka mu nthawi ino ya mliri wa Coronavirus komanso pa ntchito zina zomwe aphunguwa amayenera kugwira tsiku ndi tsiku. A Komatsubara anati, “Covid-19 adatitsekura maso kuti tifulumizitse thandizo loti tipereke ku nyumba ya malamuloyi. Tidayamba ndikuthandiza aphungu kuti atetezeke ndipo limodzi ndi utsogoleri wa nyumbayi tikhala tikupitilizabe kugwira ntchito kuti zochitika za m’nyumbayi ziziyenda bwino komanso kufikira anthu onse.” Iwo anapitiliza kunena kuti, “Ntchito yathu siithera pano, tiyesetsanso kuti zambiri zomwe zizichitika kuno zikhale zamakono kuti ntchito ya aphungu ikhale yofunikira komanso yosavuta.” M’mawu ake atalandira thandizoli, Sipikala wa nyumba ya malamulo mayi Catherine Gottan-Hara anati kutsatira kukhudzidwa kwa nyumbayi ndi Coronavirus kufikiranso kuti aphunga ena adataya miyoyo yawo, zidazi zithandizira kuti aphungu apitilire kukumana potsatira njira za makonozi pofuna kuchepetsa chiwopsezo chopatsirana kachiromboka pakati pawo. Mayi Gottan-Hara anatinso kusintha zochitika za ku nyumbayi kuti zizichitika mwa makono kudzera pa intaneti kuthandizira kuti azipulumutsa nthawi yomwe imawonongeka pa zinthu zochepa. Iwo anati, “Mwina chachikulu chimene anthu angathe kuchiwona ndi nkhani ya kuvota. Panopa kuvota kumatitengera mwina ola limodzi ndi theka chifukwa choti timavota pa manja kuyitana munthu m’modzi kuti avote zimene ma parliament a anzathu ambiri samachedwa ndi zimenezo, munthu amavota pa tebulo pompanja kungotobwanya kabatani, zimatenga nthawi yochepa ndiye ifenso tikufuna titenge njira yoti tizivota potobwanya mabatani.” Polankhulaponso, mtsogoleri wa zokambirana ku nyumbayi a Richard Chimwendo Banda anati akuyembekezera kuti bugwe la Macra komanso unduna wa zofalitsa nkhani uchita chothekera posachedwa kukonza mavuto a network omwenso akhala akulepheretsa aphungu ena kutsatira nawo bwino zokambiranazi.",https://www.radiomaria.mw/bungwe-la-undp-lati-likufuna-nyumba-ya-malamulo-izichita-zinthu-mwamakono/,"April 8, 2021",Izahaki Mwacha
Papa Wapempha a Katolika Azipemphelera Magulu Omenyera Ufulu Wa Anthu,"Mwezi uliwonse Papa amakhala ndi cholinga cha mapemphero ake (prayer intention). Mwezi uno wa April cholinga cha a Papa m’mapemphero awo ndi kupemphelera onse omwe amayika miyoyo yawo pa chiswe pomenyera ufulu wa anthu m’maiko momwe ulamuliro wake ndi wa nkhanza, wosamva za ena komanso ngakhale m’maiko momwe ulamuliro wa demokalase sukuyenda bwino. Ndipo m’mawu ake pofotokozera cholinga chimenechi mu uthenga wake wa pa kanema wopita ku dziko lonse, Papa Francisco wapempha a Katolika kuti azipemphelera anthu omwe amamenyera ndi kuteteza ufulu wa anthu m’maiko osiyana-siyana kuti ntchito yawo izibereka zipatso zochuluka. “Ndikutanthauza kupemphelera anthu omwe akuyetsetsa kuti anthu osauka avuwuke mu umphawi, kupemphelera anthu omwe akuyetsetsa kuti onse azilemekezedwa mofanana ndipo kuti pasakhale kusiyana pakati pa anthu, kupempherera omwe akumenyera ufulu wa anthu kuti apeze ntchito, kuti anthu akhale ndi malo awo awo okhalapo, omanga nyumba ndi kumalimapo ndipo kupempherera anthu omwe akumenyera ufulu wa anthu ogwira ntchito,” watero Papa Francisco. Iye wati akuzindikira kuti ntchito yomenyera ndi kuteteza ufulu wa anthu si ntchito ya pafupi koma ndiyosowa kulimba mtima komanso kuchita khama. Ndipo bambo Fréderic Fornos, wansembe wa chipani cha mu Mpingo wa Katolika cha the Society of Jesus omwe amayang’anira ntchito yopempherera cholinga cha mapemphero a Papa mwezi uliwonse ati Papa Francisco wakhala akulankhula mwa mphamvu za kusiyana komwe kulipo pakati pa anthu olemera omwe akukhala mu ulemerero wosaneneka wa chuma pamene anthu osauka ali mu umphawi wadzaoneni.",https://www.radiomaria.mw/papa-wapempha-a-katolika-azipempherera-anthu-omwe-amamenyera-ndi-kuteteza-ufulu-wa-anthu/,"April 8, 2021",Izahaki Mwacha
Apolisi Amanga Anthu Enanso Awiri pa Mlandu Wa Kuba Mwana Wa Khungu La Chialubino,"Pamene kafukufuku wa apolisi akupitilira ku Chikwawa pa nkhani ya kubedwa khanda la chialubino, anthu enanso awiri awanjata kaamba kowaganizira kuti akukhuzidwa ndi kubedwa kwa mwanayu. Apolisi m’bomali awuza Radio Maria kuti awiriwa ndi Caroline Stazio wa zaka 21 zakubadwa, yemwe ndi mayi wa mwana wobedwayo ndi Henderson Tulusida, wa zaka 60 zakubadwa, yemwe ndi gogo wa mwanayo. Awiriwa ndi ochokera m’mudzi mwa Tulusida, kwa mfumu yaikulu Ngabu m’boma lomwelo la Chikwawa. Padakali pano, anthu onse oganiziridwa kuti akukhudzidwa ndi kubedwa kwa mwana wa khungu la chialubinoyu akwana asanu. Apolisi ati ntchito yosakasaka anthu ena oganiziridwa pa mlanduwu ikupitilira. Sabata yatha, ofesi ya apolisi m’dziko muno idalengeza kuti yayika ndalama zokwana 1-million-kwacha kuti zithandizire kugwira anthu omwe adaba mwanayu.",https://www.radiomaria.mw/apolisi-amanga-anthu-enanso-awiri-pa-mlandu-wa-kuba-mwana-wa-khungu-la-chialubino/,"April 8, 2021",Izahaki Mwacha
Woyendetsa Ngolo Wamwalira Atawombedwa Ndi Galimoto Ku Chikwawa,"Bambo wina woyendetsa ngolo wamwalira pa ngozi ya pa msewu ngolo yomwe amayendetsa itagundidwa ndi galimoto m’boma la Chikwawa. Malinga ndi mneneri wa apolisi m’bomalo Sergeant Dickson Matemba, ngoziyo yachitika lachiwiri nthawi ya 6 koloko chakumadzulo pafupi ndi chipata cha Nyala Park mu nsewu wa Chikwawa-Nsanje. Matemba wati ngoziyo yachitika pamene galimoto ya mtundu wa Toyota Hilux yomwe namabala yake ndi BLK 9123 yomwe dalayivala wake ndi Diston Makina wa za 58 zakubadwa, momwe munali anthu anayi, inawomba kumbuyo kwa ngolo yomwe amawongolera malemuyu, Donnick Binzi. Pa ngoziyo, Binzi anavulala m’mutu, pa chifuwa komanso mikono ndipo anamwalira atangofika ku chipatala cha boma la Chikwawa, ndipo munthu wina yemwe anali naye limodzi mu ngoloyo anavulala. Ngakhale zili choncho, woyendetsa galimotoyu wapulumuka pa ngoziyo osavulala paliponse. Padakali pano, apolisi m’bomalo achenjeza onse oyendetsa ngolo pa nsewu kuti apewe kuyenda nthawi ya usiku komanso azikhala ndi nyale ndi zinthu zina zonyezimira pa ngolo zawo. Malemuyu, Donnick Binzi wa zaka 32 zakubadwa, amachokera m’mudzi mwa Bereu kwa mfumu yaikulu Maseya m’boma la Chikwawa.",https://www.radiomaria.mw/woyendetsa-ngolo-wamwalira-atawombedwa-ndi-galimoto-ku-chikwawa/,"April 8, 2021",Izahaki Mwacha
,,https://www.radiomaria.mw/13497-2/,"April 7, 2021",Izahaki Mwacha
Papa Wati Akhristu Asatope Kufunafuna Ambuye Yesu Wouka Kwa Akufa,"Polankhula lolemba ku dziko lonse kudzera pa wayilesi ya kanema ndi makina a intaneti asananene pemphero la Virgo Maria Kondwani Alleluia, Papa Francisco wati pokhala pafupi ndi Yesu Khristu owuka kwa akufa, akhristu amapeza mtendere weniweni wa mu mtima. Pa chifukwa ichi iye walimbikitsa akhristu kuti asatope kufunafuna Ambuye Yesu owuka kwa akufa popeza ndiye amapereka moyo ndi mtendere wokhalitsa. Papa Francisco wati Amayi aja atapita kumanda sanatsimikize kwenikweni kuti Ambuye Yesu waukadi koma kuti chomwe amayiwa adatha kutsimikiza ndi choti Ambuye Yesu munalibemo mmandamo. Iye wati ndi mnjelo wa Mulungu yemwe adatsimikizira amayiwa kuti Yesu waukadi. Pamenepa iye wakumbutsa akhristu kuti tsiku lolemba la pasaka limadziwika kuti Monday of the Angels mu chingerezi kapena kuti Lunedi dell’Angelo mu chitaliyana chifukwa cha nkumano wa amayi omwe anapita kumanda aja ndi mnjelo wa Mulungu monga Uthenga Wabwino wa pa tsikuli ufotokozera. Papa’yu wati akhristu akuyenera kuchilimika pofunafuna Ambuye Yesu wouka kwa akufa yemwe ndi gwero la moyo ndi mtendere wokhalitsa. Iye wamaliza ndi kunena kuti ndi khumbo lake kuti munthu aliyense, banja lililonse lilandire ndi manja awiri Ambuye Yesu wouka kwa akufa.",https://www.radiomaria.mw/papa-wati-akhristu-asatope-kufunafuna-ambuye-yesu-wouka-kwa-akufa/,"April 6, 2021",Izahaki Mwacha
Aphunzitsi Ayambiranso Kunyanyala Ntchito,"Aphunzitsi a sukulu za boma m’dziko muno ayambiranso kunyanyala ntchito potsatira kulephera kwa boma kuwapatsa ndalama zoti ziwathandize kudzitetezera ku mliri wa COVID-19. Poyankhulapo mtsogoleri wa bungwe la aphunzitsi a sukulu za boma la Teachers Union of Malawi (TUM), a Willie Malimba ati masiku asanu ndi awiri omwe anapereka ku boma kuti akwaniritse pempho lawo, atha popanda kuphulapo kanthu. A Malimba ati ndi zomvetsa chisoni kuti boma silikulabadira za umoyo wa aphunzitsi ndi ophunzira. Pa chifukwachi, bungwe la TUM lapempha mamembala ake kuti ayambirenso kunyanyala ntchito lachiwiri lino. Iwo anenetsa kuti apitiriza kunyanyala ntchito kufikira atalandira ndalama za ukadziwotche za miyezi itatu pakamodzi. Koma poyankhupo, katswiri woyankhulapo pa nkhani zosiyanasiya m’dziko muno, a Humphreys Mvula ati nthawi yomwe sukulu zakhala zikutsekedwa ndi kulanga ana osalakwa, nthawi yomwe idzakhala ikulatsa mitima yawo moyo wao onse. Akadaulo ndi anthu wamba akhala akudzudzula kuyimayima kwa ntchito za maphunziro m’dziko muno kuyambira mwezi wa March, 2020 kutsatira kupezeka kwa kachirombo ka corona m’dziko muno.",https://www.radiomaria.mw/aphunzitsi-ayambiranso-kunyanyala-ntchito/,"April 6, 2021",Izahaki Mwacha
Papa Wati Ndi Wokhudzidwa Ndi Imfa Ya Cardinal Tumi,"Potsatira imfa ya Cardinal Christian Tumi wa m’dziko la Cameroon lachisanu lapitali, Papa Francisco lamulungu watumiza uthenga wopepesa kwa Archbishop Samuel Kleda wa archdiocese ya Douala m’dzikolo. Papa ndi Cardinal Tumi Iye wati ndi wokhudzidwa ndi imfayi kaamba koti Cardinal Tumi mwa zina anali wodziwika bwino kwambiri pa nkhani yolimbikitsa ulamuliro wa demokalase komanso ufulu wa anthu. “Ndine wokhudzidwa kwambiri pakumva za imfa ya m’bale wathu Cardinal Christian Tumi, pa chifukwa ichi ndi kupepesa komanso kuikiza m’mapemphero ma Cardinal onse, anamfedwa onse ndi anzao onse,” watero Papa Francisco mu uthengawo. Cardinal Tumi yemwe anapuma m’chaka cha 2009 anasankhidwa kukhala Cardinal ndi Papa Yohane Paulo Wachiwiri Woyera m’chaka cha 1988. Ngati Cardinal iye anatumikira m’maudindo osiyanasiyana ku likulu la mpingo wa katolika ku Vatican. Cardinal Tumi wamwalira ali ndi zaka 91.",https://www.radiomaria.mw/papa-wati-ndi-wokhudzidwa-ndi-imfa-ya-cardinal-tumi/,"April 6, 2021",Izahaki Mwacha
Dalaivala Wanjatidwa Kaamba Kofuna Kuzembetsa Anthu,"Apolisi m’boma la Chikwawa akusunga m’chitolokosi Felix Tembo wa zaka 32 zakubadwa, yemwe ndi ndi woyendetsa galimoto pomuganizira kuti amafuna kuzembetsa mzika za ku Ethiopia zokwana zisanu ndi ziwiri komanso mzika zina za dziko lino zokwana khumi ndi ziwiri. Wofalitsa nkhani za apolisi m’bomalo, Sergeant Dickson Matemba wauza Radio Maria Malawi kuti agwira ndi kutsekera m’chitokosi Felix Tembo pomuganizira kuti anatenga anthuwa kuti apite nawo kunja kwa dziko lino. Matemba wati Tembo yemwe amayendetsa galimoto ya mtundu wa minibus yomwe nambala yake ndi MHG 6400, wagwidwa pa malo ochitira chipikisheni a Kamuzu Bridge, anthu akufuna kwabwino atawatsina khutu apolisi a m’bomali. Panthawiyi, anthu omwe anali pa ulendowu analephera kupereka ziphaso zawo za pa ulendo, ndipo apolisi atumiza anthuwa ku ofesi yowona za anthu olowa ndi kutuka m’dziko muno ya m’bomali, komanso alanda minibasiyo. Pamenepa, Matemba wati apolisi atsekulira mlandu woyendetsa galimotoyu kaamba konyamula anthu mopyola muyezo, komanso onse okwera chifukwa chophwanya malamulo ozitetezera ku COVID-19 posavala tinsalu tophimba pakamwa ndi pa mphuno (face mask), ndipo akawonekera ku bwalo la mlandu posachedwapa. Apolisi ayamikira ubale wabwino omwe ulipo pakati pa iwo ndi mzika za Malawi pofuna kuthetsa m’chitidwe wozembetsa anthu omwe wakula kwambiri m’dziko muno.",https://www.radiomaria.mw/dalaivala-wanjatidwa-kaamba-kofuna-kuzembetsa-anthu/,"April 6, 2021",Izahaki Mwacha
Papa Wati Kuuka Kwa Ambuye Yesu Kukuyenera Kuchotsa Mantha M’moyo Wa Akhristu,"Mu malaliko ake pa misa yotsegulira chikondwelero cha Pasaka, Papa Francisco wati kuwuka kwa Ambuye Yesu kwa akufa kukuyenera kuchotsa mantha m’mitima ya anthu ndipo m’malo mwake kubzalamo chiyembekezo. Iye wati mawu a mnjelo kwa amayi aja kumanda oti “Musaope” ndi uthenga omwe ukuyenera kufikira anthu ambiri lero omwe mitima yawo ndi yosweka ndipo yodzadzidwa ndi nkhawa kaamba ka mavuto osiyana-siyana kuphatikizapo mliri wa Coronavirus. Papa Francisco wawunikiranso za tanthauzo la mau oti “…kupita ku Galileya” omwe iye wati akutanthauza kuyambanso mwatsopano. Iye wati Mulungu ali ndi kuthekera konse kodzutsa anthu omwe apsinjika, kuthekera kotonthoza anthu olira, anthu omwe mitima yawo ndi yosweka ngakhalenso anthu omwe alibe chiyembekezo m’moyo wawo. Papa Francisco wati Pasaka ndi yoti anthu awuke m’manda a mitundumitundu ndi kuyambanso moyo wina watsopano. Ndipo mu uthenga wake wa padera wopita ku mzinda wa Rome komanso ku dziko lonse omwe amaupereka pa masiku akuluakulu wodziwika kuti Urbi et Orbi, wati Yesu Khristu ndiye chiyembekezo cha akhristu chomwe ndi chosakhumudwitsa. Papa Francisco wati kuwuka kwa Ambuye Yesu kwa akufa ndi uthenga wa mphamvu wa chiyembekezo pa nthawi ino ya mliri wa Coronavirus komanso ndi uthenga wa chiyembekezo kwa anthu omwe ali m’maiko momwe muli nkhondo, anthu omwe sali pa ntchito, anthu omwe ali m’mavuto a za chuma angakhalenso ana a sukulu omwe akulephera kuphunzira kaamba ka mliri wa coronavirus. Mwa njira ya padera watchula dziko la Myanmar komwe asilikali adalanda boma ndipo wapemphelera achinyamata a m’dzikolo kaamba kolimba mtima kuteteza ulamuliro wa demokalase komanso maiko ena ngati Yemen, Syria, Ukraine, Nagorno-Karabakh, Nigeria, Mozambique ndi ena. Atamaliza uthengawu Papa Francisco wapereka madalitso ake a upositoli ku dziko lonse. Uthenga wa paderawu omwe amaupereka pa zenera la nyumba ya Vatican Apostolic Palace loyang’ana bwalo la Saint Peter’s Square lodzadza ndi anthu kwa zaka ziwiri tsopano izi sizinachitike malinga ndi mliri wa coronavirus ndipo m’malo mwake Papa Francisco wapereka uthengawu mu tchalitchi la likulu la Saint Peter’s Basilica itangotha Misa.",https://www.radiomaria.mw/papa-wati-kuuka-kwa-ambuye-yesu-kukuyenera-kuchotsa-mantha-mmoyo-wa-akhristu/,"April 4, 2021",Izahaki Mwacha
Boma Layamikira Bungwe la Action Aid Pokweza Ntchito Zaumoyo,"Nduna yowona kuti pasakhale kusiyana pakati pa amayi ndi abambo, chitukuko cha m’madera ndi chisamaliro cha anthu, mayi Patricia Kaliati ati ntchito zomwe bungwe la Action Aid Malawi lakhala likugwira zathandizira kwambiri pa ntchito yolimbana ndi matenda a chifuwa chachikulu cha TB komanso HIV/AIDS m’madera ambiri m’dziko muno. Iwo amalankhula izi lachinayi mu mzinda wa Lilongwe pa mwambo omwe bungweli limafotokoza momwe project yothandiza pa kulimbana ndi matendawa idayendera kuchokera pomwe idayamba m’mwezi wa January 2018 mpaka December 2020. Malinga ndi mayi Kaliati bungwe la Action Aid Malawi lakhala likufikira madera ambiri ndi uthenga wa momwe anthu angapewere matenda a HIV/AIDS komanso chifuwa chachikulu cha TB zomwe zathandizira kuchepetsa nkhani zokhudza matendawa m’madera ambiri a m’dziko muno. Kaliati: Abambo akuchuluka kukonderana Iwo anatsindika kuti ndondomeko zomwe bungweli lidakhazikitsa m’maderawa zathandizira anthu kuzindikira zomwe akuyenera kuchita pa nkhani zokhudza matendawa komanso za uchembere wabwino. Komabe ndunayi yati bungweli likuyenera kuchilimikanso ndi kuwonetsetsa kuti anthu aphunzitsidwa mokwanira kumbali yolimbana ndi nkhanza za m’banja. “Nkhani ya Gender based violence ili pena paliponse mmidzimu. Tiwapemphenso kuti m’midzimu tichite train azimayi, azibambo chifukwa nthawi zambiri azibambo amakonda kukonderana kuti safuna ayike azibambo anzawo pamavuto ngakhale akudziwa kuti apanga zoyipa koma tikakhala ndi makomiti m’midzimu azimayi azitha kuyima ndikunena kuti tatopa nazo ndi kumakalengezetsa kapena kukanena ku polisi,” anatero mayi Kaliati. M’mawu ake mkulu wa bungwe la Action Aid Malawi, a Assan Golowa ati akukhulupilira kuti pomwe ntchitoyi ikhale ikupitilira mu gawo lina, iwonjezera kuthandiza anthu mokwanira kuti nkhani zokhudza chifuwa cha TB ndi kufala kwa HIV zicheperetu. Maria kufotokozera mayi Kaliati zomwe adaphunzirapo Iwo ati project-yi siyidangoyang’ana pothandiza kupewa kufala kwa matenda okha komanso idathandiza anthuwa ndi luso losiyanasiyana lomwe ati liwathandiza kuti akhale odzidalira pa chuma. “Poti ntchito yathu timagwira kumadela kwenikweni ku midzi, ku midzi kumeneko anthu tawasiya ndi luso kubzolera mmagulu osiyanasiyana, anthu akutha kudziwa ubwino wakuyezetsa HIV, anthu akudziwa kudziteteza ku matenda ngati a TB komanso kuli magulu amene akuthandiza makamaka achitsikana ndi azimayi ang’onoang’ono amene adziwa kuti kodi angadziteteze bwanji ku nkhanza zomwe amakumana nazo,” anatero a Golowa. Polankhulaponso Maria Phiri wa ku Area 25 ku Lilongwe yemwe ndi m’modzi mwa atsikana omwe apindulako ndi upangiri wa luso lomwe bungweli lakhala likupereka m’maderawa wati wathandizika kwambiri pa umoyo wake. Iye anati kudzera mmagulu a bank mkhonde omwe adakhazikitsidwa amatha kubwerekana ndalama zomwe amachitira mabizinezi ang’onoang’ono. “Ndikuwalangiza atsikana anzanga kuti tikawona magulu ngati amenewa tizipita nawo mmagulu amenewa momwe mumakhala maluso osiyanasiyana monga ngati ife tidaphunzira luso la kusoka, za decoration, za salon zomwe zimatithandiza pa moyo wathu wa tsiku ndi tsiku,” anatero Maria. Bungweli lakhala likugwira ntchitozi ndi thandizo la ndalama kuchokera ku bungwe la Global Fund m’maboma okwana makumi awiri, asanu ndi awiri (27).",https://www.radiomaria.mw/boma-layamikira-bungwe-la-action-aid-pokweza-ntchito-zaumoyo/,"April 4, 2021",Izahaki Mwacha
Anthu Atatu Anjatidwa Powaganizira Kuti Akukhudzidwa Ndi Kuzembetsedwa Kwa Mwana Wachialbino,"Anthu wamba komanso adindo m’boma la Chikwawa avomereza kuti ali ndi nkhawa pa momwe mwana wa khungu la chialubino wasowera lachisanu sabata yatha. Mpakana pano, mwanayu sakupezeka. Mayi wa khandali, Caroline Stazio, wati wakhala akuvutika m’maganizo kuyambira pomwe anthu anamubera mwana wake iye ali mtulo. “Chodetsa nkhawa n’chakuti sindikudziwa momwe mwanayu aliri padakali pano,” watero mayi Stazio. Padakalipano apolisi ati akugwiritsa ntchito ukadaulo wosiyanasiyana pofuna kufika pa phata la nkhaniyi. Mkulu wa apolisi ku Chikwawa, Assistant Commissioner Donnie Chionda, wati apolisi akuyika chidwi poteteza maufulu a anthu posalabadira ulumali omwe ali nawo. Iye wati, ichi n’chifukwa chake ofesi ya apolisi m’dziko muno yayika padera ndalama zokwana 1-million-kwacha zoti apereke kwa yemwe angapereke uthenga wa komwe kuli mwanayu komanso kuthandiza kupeza omwe aba mwanayu. Chionda wati padakali pano anthu atatu awanjata kale powaganizira kuti akudziwapo kanthu pa kubedwa kwa mwanayu. Anthuwa akuwasunga m’chitolokosi cha ku ndende ya boma la Chikwawa pomwe kafukufuku akupitilira. Poyankhulapo mkulu wa bungwe lowona za maufulu a anthu la Centre for Human Rights and Rehabilitation (CHRR), Michael Kayiyatsa wati mothandizana ndi apolisi akulimbikitsa anthu kuopsa kochitirana nkhanza za mtunduwu, ndipo akuchita misonkhano yophunzitsa anthu za udindo wawo potetezana ku nkhanza.",https://www.radiomaria.mw/anthu-atatu-anjatidwa-powaganizira-kuti-akukhudzidwa-ndi-kuzembetsedwa-kwa-mwana-wachialbino/,"April 4, 2021",Izahaki Mwacha
Akakhala ku Ndende Zaka 12 Kaamba Kogwililira Mwana Womupeza,"Bwalo la milandu la Chikwawa First Grade Magistrate, lachisanu lalamula a James Chalenga a zaka 64 zakubadwa kukagwira ukayidi kwa zaka khumi ndi ziwiri kaamba kogwilira mwana wake womupeza wa zaka khumi ndi zisanu (15) zakubadwa. Wofalitsa nkhani za apolisi m’boma la Chikwawa, Sergeant Dickson Matemba, wati woyimira mlandu kumbali ya boma Sergeant Emmanuel Namarwa adauza bwaloli kuti Chalenga adapalamula mlanduwu pa 9 February, 2021 pomwe mayi wa msungwanayu anapita ku maliro a m’bale wake ku Thekerani ndi kusiya mwanayo ndi bambo akewo. Ndipo mkati mwa usiku bamboyu adapita ku chipinda kwa msungwanayu komwe adamuchita za chipongwezi. Pamenepa bamboyu adamutseka mwanayu pakamwa pomuwopseza kuti asawuze aliyense. Zitatha izi, msungwanayu adafotokozera mayi wake omwe adakatula nkhaniyi ku polisi, ndipo adamutengera ku chipatala kukatsimikiza. Mu bwalo la mlandu a Chalenga adawukana mlanduwu omwe ndi wotsutsana ndi gawo 138 la Malamulo a dziko lino, zomwe zidachititsa a mbali ya boma kubweretsa mboni zitatu. Pamenepa, a Chalenga adapempha bwaloli kuti liwapatse chilango chofewa popeza amasamalira banja lawo komanso ndi wokalamba. Koma woyimira mlanduwu ku mbali ya boma adati, Chalenga alandire chilango chokhwima popeza walephera udindo wake woteteza mwana wake wamkazi. Popereka chigamulo, oweruza milandu Gladstone Chilundu, adagwirizana ndi a mbali ya boma ndipo analamula mwamunayu kukagwira ukayidi kwa zaka khumi ndi ziwiri mwa kalavula gaga kuti amuna ena a m’chitidwewu atengerepo phunziro. Wopalamula mlanduyu, James Chalenga, amachokera m’mudzi mwa Matenje kwa mfumu yayikulu Maseya m’boma lomwelo la Chikwawa.",https://www.radiomaria.mw/akakhala-ku-ndende-zaka-12-kaamba-kogwililira-mwana-womupeza/,"April 4, 2021",Izahaki Mwacha
"Papa Wati Anthu Agwirane Manja Posamala Chilengedwe, Kulimbana ndi Umphawi","Mu uthenga wake wopita kwa nthumwi za ku msonkhano wokambirana za mavuto osiyana-siyana omwe anthu akukumana nawo kaamba ka kusakazika kwa chilengedwe, Papa Francisco watsindika za kufunika kogwirana manja pa ntchito yoteteza chilengedwe. Uthenga wa Papa waunikira za mgwirizano omwe ulipo pakati pa kusintha kwa nyengo ndi umphawi. Iye wati ntchito yolimbana ndi kuwonongeka kwa chilengedwe ingakhale yovuta ngati anthu sakuthandizidwa kuvuwuka mu umphawi omwe kawiri-kawiri umawakakamiza kuwononga chilengedwe. Mu uthengawo Papa wati ndi kofunika kuphunzitsa achinyamata za kufunika kosamala chilengedwe ndi njira zabwino zogwiritsira ntchito chilengedwe. Iye watsiriza ndi kutsindika za kufunika kochita machawi pofuna kuteteza chilengedwe ndipo kuti anthu onse agwirane manja pa ntchitoyi. Uthengawu anawupereka ku msonkhanowu ndi Archbishop Francesco Follo, yemwe ndi nthumwi yokhazikika ya likulu la mpingo wa katolika ku nthambi ya bungwe la United Nations yowona za maphunziro, sayansi ndi chikhalidwe ya United Nations Educational, Scientific and Cultural Organization (UNESCO).",https://www.radiomaria.mw/papa-wati-anthu-agwirane-manja-posamala-chilengedwe-kulimbana-ndi-umphawi/,"April 1, 2021",Izahaki Mwacha
Chikhalidwe Chikusokoneza Ntchito Yolimbana Ndi Katangale – ACB,"Bungwe lothana ndi mchitidwe wa ziphuphu ndi katangale mdziko muno la Anti-Corruption Bureau (ACB) ladandaula kuti chikhalidwe cha anthu chikuthandizira kuti mchitidwe wa katangale upitirire. M’modzi mwa akuluakulu a bungweli mayi Catherine Nkhoma anena izi  lachitatu pa mkumano omwe bungweli linakonzera atsogoleri a zipembedzo zosiyanasiyana m’boma la Ntcheu. Iwo ati atsogoleri a mipingo ali ndi kuthekera kothandiza polimbana ndi mchitidwewu kaamba koti ali ndi udindo wotanthauzira mawu a Mulungu posintha mitima ya anthu ku mchitidwewu.   Mayi Nkhoma anapitiriza kunena kuti mchitidwewu wakula pakati pa aMalawi ambiri kaamba kosazindikira kuti kuchita ziphuphu ndi katangale ndi tchimo pa maso pa Mulungu. Poyankhulapo m’modzi mwa atumiki a Mulungu-wa m’busa James Mandawala anagwirizana ndi mayi Nkhoma ponena kuti chikhalidwe cha anthu chikusokoneza ntchito yothana ndi ziphuphu ndi katangale. Iwo anati kudzera pa mkumanowu ukhala udindo wawo kuzindikiritsa anthu za kuyipa kwa mchitidwewu. M’busa Mandawala anati kudzera mu Mawu a Mulungu anthu akuyenera kudziwa kuti ziphuphu ndi katangale ndi tchimo pamaso pa Mulungu choncho iwo ngati abusa ukhala udindo wawo kufalitsa uthengawu kudzera mukuwafotokozera kugwiritsa ntchito Baibulo. Bungwe la ACB lakangalika kuzindikiritsa magulu a anthu zakufunika kogwirana manja pa ntchito yolimbana ndi kuthetsa mchitidwe wa ziphuphu ndi katangale. Ena mwa magulu omwe bungweli likukumana nawo ndi monga mafumu, akuluakulu ogwira ntchito zaboma, ogwira ntchito ku mabungwe omwe siaboma, magulu a achinyamata kuphatikizapo olemba nkhani, potsatira nsanamira khumi ndi ziwiri za mundondomeko zothana ndi ziphuphu ndi katangale zomwe zinakhazikitsidwa m’chaka cha 2019.",https://www.radiomaria.mw/chikhalidwe-chikusokoneza-ntchito-yolimbana-ndi-katangale-acb/,"April 1, 2021",Izahaki Mwacha
Akhristu Aku Nsipe Parishi Akondwera ndi Radio Maria Malawi,"Pamene mpingo wa katolika pa dziko lonse umachita mwambo wa Kanjedza lamulungu pa 28 March 2021, akhristu a parishi ya St. Peter’s Nsipe mu dayosizi ya Dedza anachita mwambowu mwapadera. Mwazina akhristuwa patsikuli anayitanitsa Radio Maria Malawi ndi cholinga choti ijambule zochitika zawo ngati njira imodzi yofuna kugawana ndi anthu ena uthenga wa Mulungu, pa tsikuli. Poyankhulapo bambo Samson Chembe omwe anatsogolera mwambo wa Misayi anati atumiki a Mulungu akuyenera kukhala patsogolo kufotokozera anthu za kufunika kwa Radio Maria Malawi, ndipo njira ina yowuzira anthuwa ndi kuyitanitsa wailesiyi kuti ijambule zochitika zawo. Iwo anayamikiranso ogwira ntchito ku wailesiyi kaamba kojambula mwambowu ndi kuwulutsa pa wayilesiyi zomwe zinathandiza anthu ambiri kupemphera nawo limodzi. Bambo Chembe analimbikitsa akhristu a parishiyi kuti adzikonda kuthandiza Radio Maria Malawi kaamba koti ndi chida cha mphamvu chomwe chikuthandizira kuti anthu  ambiri amve mawu a Mulungu. M’mawu awo a Andrew Malota omwe ndi wapampando wa tchalitchi cha Nsipe anati kubwera kwa Radio Maria Malawi patsikuli kwathandiza kuti adziwe zambiri zomwe iwo ngati akhristu akuyenera kuchita pothandiza wayilesiyi. Iwo anati zimenezi zawalimbikitsa kuti akonze dongosolo lina loti  wailesiyi ibwerenso kudzajambula mapologalamu osiyanasiyana kuphatikizapo kuwulutsa misa ya m’mawa ya tsiku ndi tsiku kwa Mulungu wonse. Parishi ya Nspe inakhazikitsidwa m’chaka cha 1924 ndipo kufikira lero yatulutsa maparishi atatu omwe ndi Sharpevalle, Ntcheu komanso St. Francis Mikoke. Pakadali pano parishiyi ili ndi matchalitchi ang’ono ang’ono okwana 26. Bambo Peter Malupiya ndi omwe akutumikira parishiyi ngati bambo mfumu mothandizana ndi bambo  Peter Kasonkanji ndiponso bambo Samson Chembe.",https://www.radiomaria.mw/akhristu-aku-nsipe-parishi-akondwera-ndi-radio-maria-malawi/,"April 1, 2021",Izahaki Mwacha
Ndondomeko ya Mphamvu ku Wathu Siyikupindulira Mzika – CCJP,"Bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) ladandaula kuti ndondomeko ya mphamvu ku wanthu siyikupindulira nzika za dziko lino kuchoka pomwe idakhizikitsidwa. Mkulu wa bungweli a Boniface Chibwana alankhula izi lolemba ku Lilongwe pa mtsutso owunika momwe ndondomeko yopereka mphamvu ku wathu ikuyendera m’dziko muno. Iwo anati ndi zokhumudwitsa kuti pakadali kusalolerana pakagwiridwe ka ntchito m’makhonsolo pakati pa aphungu a nyumba ya malamulo ndi adindo ena kukupitilira, zomwe zikuchedwetsa kapena kulepheretsa zikukuko m’madela ambiri. A Chibwana anapereka chitsanzo cha kusapatsana mpata komwe kumakhalapo pakati pa aphungu a ku nyumba ya malamulo ndi atsogoleri ena a pa khonsolo ponena kuti aphungu ambiri amadziyenereza okha kuti ndiwo angachite chilichose posapatsa mpata ena zomwe mapeto ake zimabwezera m’mbuyo chitukuko. Iwo anadandaulanso kuti kusintha kwa ulamuliro m’dziko kumay ikanso pa chiwopsezo zitukuko zambiri kaamba koti pomwe boma lasintha zitukukozi zimayima ndipo apa pakuyenera kuwunikidwa bwino kuti pasamalowe ndale pa ntchito za chitukuko. M’mau ake ogwirizira udindo wa mkulu wa bungwe lowona za maboma aang’ono Malawi Local Government Association (MaLGA) a Hudrod Mkandawire anati vuto lalikulu lomwe likuchititsa kuti ndondomeko ya mphamvu ku wanthu isabale zipatso lagona pakuti boma limatenga gawo lalikulu pa zinthu zonse posapereka mpata weniweni ku makhonsolo. Iwo anati boma siliperekanso mokwanira zinthu monga ndalama zoti makhonsolowa atha kuchita zinthu pawokha ndipo kuti boma lomweli limatenganso gawo lalikulu la ndalama zomwe makhonsolowa amapeza kudzera m’misonkho zomwe ndi zovuta kuti makhonsolowa agwire ntchito mopindulira anthu. Polankhulaponso, mkulu owona za ma program a kayendetsedwe ka za chuma ku bungwe la Center for Social Concern a Benard Mphepo anati ndi khumbo lawo kuwona zinthu zikusitha kuti zizikomera aMalawi. Iwo anati adindo akuyenera kusintha kaganizdwe kawo kuti akhale okonzeka kugwira ntchito ndi wina aliyense kuti ntchito za chitukuko zizipita patsogolo   A Mphepo anati, “Adindo athu amafuna kuti atengerepo mwayi chifukwa chosowa chidwi kwa aMalawi kuti nkhani za chuma asamazipangire poyera. Zomwenso zachitika lero kuti adindo a ku ma unduna ena sadakhale nawo pa mtsutso umenewu ndi chitsimikizo kuti adindo athu kuno ku Malawi sakufuna kuti aMalawi azidziwa kuti chuma chawo chikuyenda bwanji.” Mtsutsowu unakonzedwa ndi bungwe la Centre for Social Concern ndi thandizo lochokera ku bungwe la GIZ. Iyi ndi mbal imodzi ya project yozindikilitsa mzika kufunsa adindo pa momwe chuma chikuyendera m’madera awo ndipo ndondomekoyi yafika kumapeto tsopano.",https://www.radiomaria.mw/ndondomeko-ya-mphamvu-ku-wathu-siyikupindulira-mzika-ccjp/,"April 1, 2021",Izahaki Mwacha
Papa Wati Ntchito Yolalikira Uthenga Wa Chipulumutso Ndi Yovuta,"M’mawa wa tsiku lachinayi loyera (Holy Thursday), Papa Francisco watsogolera Misa yodalitsa mafuta (Chrism Mass) mu tchalichi lalikulu la Saint Peter’s Basilica ku Vatican. Mu malaliko ake pa Misa’yi iye wati alaliki a Uthenga wa chipulumutso akuyenera kukhala okonzeka kukumana ndi mavuto pogwira ntchitoyi ponena kuti iyi ndi ntchito yomwe ikusowa kusenza mtanda ndi kupilira mavuto osiyana-siyana. Papa Francisco wati mawu a Mulungu opezeka mu Baibulo akuwonetsa poyera kuti ntchito yolalikira ndi kufalitsa Uthenga wa chipulumutso ndi yofuna kusenza mtanda ndipo pa nthawi yomweyo kupilira mavuto osiyana-siyana. Iye wati anthu ena amakhala okonzeka kulandira Uthenga wa chipulumutso pamene ena amakana ndipo wati ndi anthu omwe amakana kulandira Uthenga Wabwino-wu omwe amayambitsa zipwirikiti. Pamenepa Papa Francisco wanenetsa kuti palibe chipulumutso kapena chikhristu chophweka. Iye wati nthawi zonse pamene akhristu akumana ndi mavuto akuyenera kumalimbikitsidwa podziwa kuti ntchito yomwe akugwira si yao koma ya Mulungu. Pa Misa’yi Papa Francisco wadalitsa mafuta a mitundu itatu: poyamba mafuta a akatekumeni kapena mafuta a Ubatizo, kachiwiri mafuta odzodzera odwala ndipo pomaliza mafuta odzodzera anthu monga ansembe kuti akhale opatulika.",https://www.radiomaria.mw/papa-wati-ntchito-yolalikira-uthenga-wa-chipulumutso-ndi-yovuta/,"April 1, 2021",Izahaki Mwacha
CCJP Yapempha Opikisana pa Chisankho Chapadera Alimbikitse Bata ndi Mtendere,"Anthu omwe akupikisana pa mpando wa phungu waku nyumba ya malamulo pa chisankho chapadera chomwe chichitike mawa lino mdera la Zomba changalume, awapempha kuti alimbikitse bata ndi mtendere pa tsiku loponya voti-li komanso zotsatira za chisankhochi zikadzalenegezedwa. Polankhula pa mkumanowu omwe unachitikira pa sukulu ya pulaimale ya Mswaswa, m’modzi mwa akuluakulu a bungwe la chilungamo ndi mtendere la Catholic Commission for Justice and Peace (CCJP) mu dayosizi ya Zomba, a Charles Alumando anati ndi kofunika kuti bata ndi mtendere zikhale zikupitilira mderali pa tsiku loponya voti ngakhalenso pambuyo polengeza zotsatira za chisankhochi. Iwo ati awonesetsa kuti chisankhochi chikhale cha bata ndi mtendere pomwe ati akuyembekezeka kuyendera malo onse oponyera voti pa tsikuli. Anthu ena omwe anali nawo pa mkumanowo “Anthu akuyenera kusunga mtendere pa nthawi imene zisankho sizinachitike, zikuchitika komanso zikatha. Ngati palibe mtendere zinthu zambiri zimawonongeka chifukwa anthu a mbali zonse samafuna kulolerana,” anatero a Alumando. Poyankhulapo m’modzi mwa omwe akupikisana nawo pa chisankhochi a Henry Kaseyama ati mkumano wawathandiza koposa kaamba koti amva mavuto omwe ali mderalo komanso anati ali okonzeka kuvomereza ngati  sadzapambana pa chisankhocho. “Ndalonjeza kuti tidzagwira ntchito limodzi ndi anthu owina kuti chitukuko chipitilire. Sitidzasiyira pomwepa chifukwa tagonja kapena tapambana, nkhondoyi ndi yopitilira,” anatero a Kaseyama. A Samuel Aaron omwe ndi wapampando wa mabungwe omwe si a boma m’boma la Zomba ati mkumanowu unali ofunika kwambiri kaamba koti wathandiza kumanga umodzi komanso mtendere pakati pa anthu opikisanawa. “Tikufuna kumanga umodzi. Sitikufuna kukhala ndi chisankho cha makangano, cha ndewu, koma tikhale ndi chisankho chopambana pomwe anthu adzalolerane, adzikamba mfundo osakhala kunyozana,” anatero a Aaron. Poyankhulapo mfumu yaikulu Mlumbe ya mdera lomwe kuchitike chisankholi inasonyeza kukhumudwa ndi kusapezeka kwa anthu asanu ndi anayi mwa anthu khumi amene akupikisana pa udindowu mderali zomwe anati zili ndi kuthekera kosokoneza Mfundo zomwe zamangidwa pa mkumanowu. “Zimene takambirana pano ndiye kuti anthu ena 9 otsalawo sanazidziwe. Zimenezi zandikhumudwitsa chifukwa sanawonetse ngati atsogoleri,” inatero mfumu Mlumbe. Mkumanowu unakonzedwa ndi bungwe la CCJP mu dayosizi ya Zomba ndi thandizo lochokera ku bungwe la Open Society Initiative for Southern Africa (OSISA).",https://www.radiomaria.mw/ccjp-yapempha-opikisana-pa-chisankho-chapadera-alimbikitse-bata-ndi-mtendere/,"March 29, 2021",Izahaki Mwacha
Papa Wapemphelera A Katolika Omwe Avulala Pa Chiwembu Cha Pa Cathedral Ina M’dziko La Indonesia,"Mtsogoleri wa mpingo wa katolika pa dziko lonse, Papa Francisco walankhulapo pa za chiwembu chomwe chachitika pa cathedral ya Sacred Heart of Jesus m’dziko la Indonesia. Cathedral yomwe yaphulitsidwa ndi bombayo Iye wamemeza akatolika pa dziko lonse kuti apemphelere anthu omwe avulala pa chiwembuchi chomwe chachitika m’mawa wa tsiku lamulungu la Kanjedza. “Tiyeni tipemphelere abale athu omwe avulala pa chiwembu cha pa cathedral m’dziko la Indonesia,” watero Papa Francisco. Malipoti ochokera m’dziko la Indonesia ati anthu ena omwe anthu akuwaganizira kuti ndi otumikira gulu la za uchifwamba la Islamic State anaphulitsa bomba la tinkenawo panja pa cathedral ya Sacred Heart of Jesus pa nthawi yomwe anthu anali pafupi kutuluka mu Cathedral’yi komanso ena akuti azilowa kukapemphera. Anthu pafupi makumi awiri ndi omwe avulala pa chiwembuchi. Kuyambira m’chaka cha 2002 pomwe anthu 202 anaphedwa pa chilumba cha Bali, dziko la Indonesia lakhala likuvutika ndi magulu a za uchifwamba.",https://www.radiomaria.mw/papa-wapemphelera-a-katolika-omwe-avulala-pa-chiwembu-cha-pa-cathedral-ina-mdziko-la-indonesia/,"March 29, 2021",Izahaki Mwacha
Anthu Awiri Afa Nyumba Itayaka Moto M’boma la Ntcheu,"Bambo wa zaka 29 pamodzi ndi mwana wake wa zaka ziwiri afa, nyumbu yawo itayaka moto m’boma la Ntcheu. Malinga ndi wachiwiri kwa mneneri wa apolisi m’bomali Sub Inspector Rabecca Kwisongole, ngoziyi yachitika loweruka m’mudzi mwa Kakodwa mfumu yayikulu Phambala m’bomalo pomwe mkazi wa bamboyu, Sabina Mpindang’ombe anayatsa mbaula ndi kulowa nayo m’nyumba. Potsatira izi, moto unabuka mnyumba yonse chifukwa cha mafuta a galimoto a mtundu wa petrol omwe banjali limasunga m’nyumbayi. Izi zinachititsa kuti bamboyu pamodzi ndi mwana wake kuphatikizapo mkaziyu avulale kwambiri. Anthu ozungulira derali anafika ndi kudzapulumutsa anthuwa ndipo anathamangira nawo ku chipatala cha boma la Balaka komwe mwanayu Robert Mpindan’ombe anamwalira atangofika kumene. Makolowa anatumizidwa ku chipatala cha gulupu mu mzinda wa Blantyre komwe bamboyu Noel Mpindang’ombe wamwalira lamulungu. Pakadali pano mayiyu Sabina Mpindang’ombe wa zaka 22 zakubadwa, wagonekedwa pa chipatalachi komwe akulandira thandizo la mankhwala. Padakalipano, apolisi m’bomali achenjeza anthu kuti apewe mchitidwe wosunga mafuta a mtundu wa petrol m’nyumba zawo kuti apewe ngozi za mtunduwu ndipo apemphanso anthu ena kuti adzikanena ku polisi akawona ena akuchita izi.",https://www.radiomaria.mw/anthu-awiri-afa-nyumba-itayaka-moto-mboma-la-ntcheu/,"March 29, 2021",Izahaki Mwacha
Papa Wati Akhristu Adzisinkhasinkha za Chikondi Chodabwitsa cha Mulungu,"Lamulungu pa 28 March ndi lamulungu la kanjedza mu mpingo wa katolika pa dziko lonse ndipo ndi chiyambi cha Mulungu Woyera. Pa tsikuli Papa Francisco anatsogolera Misa ya Kanjedza mu tchalitchi lalikulu la Saint Peter’s Basilica ku likulu la mpingowu ku Vatican. Mu malaliko ake pa tsikuli, Papa Francisco watsindika za kufunika koti akhristu azisinkhasinkha za chikondi chodabwitsa cha Mulungu. Papa kutsogolera mwambo wa Kanjedza Iye wati chikondi chodabwitsa cha Mulungu chomwe adachiwonetsa kudzera mwa mwana wake Yesu Khristu kuti afere mtundu wonse wa anthu chikuyenera kuthandiza akhristu kusintha makhalidwe awo a kale ndi kuyambanso moyo watsopano. Papa Francisco wati Mawu a Mulungu owerengedwa pa tsikuli akufotokoza za chimwemwe cha anthu pomwe Ambuye Yesu anali kulowa mu mzinda wa Yerusalemu komanso pa nthawi yomweyo mawu a Mulungu akufotokoza za chisoni cha anthu pomwe Ambuye Yesu anazunzika ndi kufa pa mtanda. Iye wati kudzera mu mazunzo osaneneka, Ambuye Yesu adawombola ndi kupulumutsa mtundu wa anthu. Pamenepa Papa Francisco wati akhristu akuyenera kusinthika ndi chikondi chodabwitsa chimenechi chomwe Mulungu adachiwonetsa kudzera mwa mwana wake Yesu Khristu. Iye wamaliza ndi kunena kuti monga msilikali wa chi Roma uja nawo akhristu poyang’ana Yesu Khristu wopachikidwa pa mtanda akuyenera kuvomereza kuti zoonadi Yesu Khristu ndi mwana wa Mulungu.",https://www.radiomaria.mw/papa-wati-akhristu-adzisinkhasinkha-za-chikondi-chodabwitsa-cha-mulungu/,"March 28, 2021",Izahaki Mwacha
Apolisi Akusakasaka Anthu Amene Azembetsa Mwana wa Khungu lachi Alubino ku Chikwawa,"Apolisi mdziko muno akhazikitsa ntchito yosakasaka anthu ena omwe aba ndi kuthawitsa mwana wina wa khungu la chi alubino m’boma la Chikwawa. Ntchitoyi yadza pamene anthu ena aupandu ataba ndi kusowetsa mwana wa chaka chimodzi ndi miyezi isanu ndi itatu wa khungu la chi alubino, yemwe anagona ndi mayi ake mu usiku wa lachisanu pa 26 March, 2021. Kadadzera: Anthu atithandize Zaupanduzi zachitikira m’mudzi mwa Tulusida kwa mfumu yaikulu Ngabu m’boma la Chikwawa. Padakali pano wofalitsa nkhani za apolisi m’dziko muno, James Kadadzera watsimikizira achibale a mwanayo ndi a Malawi onse kuti ntchito ili mkati yosakasaka anthu amene aba ndi kuthawitsa mwanayu mpaka agwidwe ndi kukayankha mlandu. Pamenepa Kadadzera wapempha onse amene angakhale ndi umboni wokhudzana ndi kubedwa kwa mwanayo kuti achite machawi podziwitsa apolisi. Kwa nthawi yayitali tsopano, anthu ena akhala akuchitira nkhanza anthu a khungu la chi alubino pokhulupilira nkhambakamwa yakuti ziwalo zawo zimathandizira kupezetsa mwayi; mchitidwe omwe wachititsa anthuwa kukhalira m’phathi.",https://www.radiomaria.mw/apolisi-akusakasaka-anthu-amene-azembetsa-mwana-wa-khungu-lachi-alubino-ku-chikwawa/,"March 27, 2021",Izahaki Mwacha
Dongosolo la Maliro a Bambo Dimba Silinadziwike,"Likulu la mpingo wa katolika mdziko muno latsimikiza za imfa ya bambo John Louis Dimba a chipani cha Mzimu Woyera. Mlembi wamkulu wa bungwe la maepiskopi a mpingo wa katolika mdziko muno bambo Henry Saindi ati bambo Dimba anamwalira lachitatu ku Rome mdziko la Italy. Amwalira ali mdziko la Italy-Bambo Dimba Malipoti akusonyeza kuti bambo Dimba anangopezeka atamwalira mchipinda chomwe amagona. “Ife ngati a ECM dongosolo lathu ndi loti timalengeza maliro omwe achitika mdziko muno choncho chifukwa bambo Dimba sanamwalire mdziko muno ndi chifukwa chake sitinatulutse chikalata chilichonse. Koma ndi zoona kuti bambo Dimba amwalira,” anatero bambo Saindi. Mlembi wa maepiskopiyu wati padakalipano chipani cha Spiritan mdziko la Italy komwe bambo Dimba amagwira ntchito, sichinatulutsebe dongosolo la momwe mwambo wa maliro a bambowa ukhalire. “Potengera kalata yomwe anatulutsa akulu a chipani chawo anangoti dongosolo la maliro alilengezabe ndiye ifesno tikudikirabe kuti dongosololo likonzedwe,” anatero bambo Saindi. Padakalipano chipani cha Mzimu Woyera mdziko muno chikulira maliro a bambo Noel Gama omwe amwaliranso lachitatu lomwelo kaamba ka nthenda ya shuga ndipo ayikidwa m’manda mawa lino.",https://www.radiomaria.mw/dongosolo-la-maliro-a-bambo-dimba-silinadziwike/,"March 26, 2021",Izahaki Mwacha
Catholic University Yakhazikitsa Maphunziro a Aphunzitsi a Sukulu za Kwacha,"Unduna owonetsetsa kuti pasakhale kusiyana pakati amayi ndi abambo komanso chitukuko cha m’madera akumidzi wayamikira sukulu ya ukachenjede ya mpingo wa katolika mdziko muno ya Catholic University kaamba kokhazikitsa maphunziro a aphunzitsi omwe adzipereka maphunziro kwa anthu akuluakulu. Nduna mu undunawu mayi Patricia Kaliati ndi omwe alankhula izi ku sukuluyi ku Nguludi m’boma la Chiradzulu pa mwambo wokhazikitsa maphunzirowa omwe ophunzira ake azilandira tsamba la Diploma amakamaliza maphunzirowa pa sukuluyi omwe aziwapereka mogwirizana ndi bungwe la DVV International lomwe limalandira thandizo lake ku boma la Germany. Kaliati: Zithandiza anthu achikulire ambiri kukhala ophunzira Mayi Kaliati ati kupereka ma diploma kwa ophunzira omwe aziphuzitsa anthu akuluakulu, kuthandizira kupereka chidwi kwa anthu akuluakuluwa kufuna kuphunzira kaamba koti kwa nthawi yayitali anthu ochepa ndi omwe akhala akuenga nawo mbali pa maphunziro akwacha kamba koti aphunzitsi ake omwe amaphunzitsa maphunziro oterewa analibe ukadaulo weniweni. “Maphunziro akuluakulu akhala akuvuta kaamba koti panalibe otinyengelera choncho kuyambika kwa Dipuloma ya aphunzitsi ophunzitsa akuluakuluwa kutha kuthandizira akuluakuluwa kukhala ndi chidwi pa maphunziro, ku Kenya tamva kuti mkulu wina anayamba kuphunzira ali ndi zaka 80 zakubadwa pamene kwathu kuno akuluakulu amachita manyazi,” anatero mayi Kaliati. Pamenepa iwo apemphanso sukulu zina za ukachenjede mdziko muno kuti zitengere chitsanzo cha sukuluyi poyambitsa maphunziro oterewa ndi cholinga choti pakhale aphunzitsi ambiri osulidwa bwino omwe athandizire kuchepetsa chiwerengero cha anthu osaphunzira makamaka kumadera aku midzi mdziko muno. Anthu ena omwe anali nawo pa mwambowo “Zimene Catholic University yayambazi ngati sukulu zina zaukachenjede zitayamba ndiye kuti tikhala ndi aphunzitsi ochuluka osulidwa bwino omwe tingathe kuwatumiza mmidzi kuti azikaphunzitsa, enanso atha kutsegula ma sukulu oyima paokha ophunzitsa akuluakuluwa zomwe zingathandizire anthu a mmidzi kukhala ndi chidwi cholandira maphunzirowa kamba koti ambiri mwa iwo amangoganiza kuti maphunziro oterewa ngozindikiritsa za banki mkhonde,” anapitiriza motero mayi Kaliati. M’mawu awo bambo Wilfred Sumani omwe ndi mkulu owona za maphunziro pa sukulu ya ukachenjede ya mpingo wa katolika mdziko muno ya Catholic University anati sukuluyi inachita kafukufuku yemwe anawonetsa kuti maphunziro operekedwa kwa akuluakuluwa akukumana ndi mavuto ochuluka omwe apangitsa sukuluyi kuti izipereka maphunziro kwa aphunzitsi omwe aziphuzitsa maphunziro oterewa. “Mapulogalamu athu pano pa Catholic University amakhazikitsidwa ndi cholinga choti aziyankha mafunso a Malawi pa zomwe akukumana nazo, choncho titakhala pansi mkupanga kafukufuku tinapeza kuti maphunziro a sukulu za kwacha akukumana ndi mavuto ochuluka monga kusamvetsa bwino tanthauzo la maphunzirowa,” anatero bambo Sumani. Nayenso mkulu wa bungwe loyima palokha loyang’anira maphunziro mdziko muno la Educans Limbani Nsapato wayamikiranso sukulu ya ukachenjedeyi komanso bungwe la DVV international kaamba kokhazikitsa maphunziro oterewa omwe anati athandizira kukwaniritsa masomphenya woonetsetsa kuti pofika mchaka cha 2030 dziko lino lizakhale ndi anthu ochuluka omwe ndi ophunzira komanso kukwaniritsa mulingo woti dziko lino pa chaka liziphunzitsa anthu akuluakulu ochuluka",https://www.radiomaria.mw/catholic-university-yakhazikitsa-maphunziro-a-aphunzitsi-a-sukulu-za-kwacha/,"March 26, 2021",Izahaki Mwacha
Papa Wachita Zokambirana Ndi Nduna Yaikulu Ya Dziko La Ukraine,"Lachinayi pa 25 March 2021 Papa Francisco ndi nduna yaikulu ya dziko la Ukraine, Denys Shmyhal, achita zokambirana ku likulu la mpingo wa katolika ku Vatican. Malinga ndi ofesi yofalitsa mauthenga ku Vatican, mbali ziwirizi zikukhulupirira kuti mavuto a m’dziko la Ukraine makamaka ku m’mawa kwa dzikolo, atha pochita zokambirana. Papa Francisko ndi nduna yaikulu ya mdziko la Ukraine (pakati) Mbali ziwirizi zayamikiranso ubale wabwino womwe ulipo pakati pa likulu la mpingo wa katolika ndi dziko la Ukraine osaiwala ntchito yayikulu yomwe mpingo wa katolika ukugwira m’dziko la Ukraine. Pambali pochita zokambirana ndi Papa Francisco, nduna yaikulu’yi yachitanso zokambirana ndi mlembi wamkulu wa likulu la mpingo wa katolika, Cardinal Pietro Parolin komanso mkulu wa ofesi yowona za ubale wa likulu la mpingo wa katolika ndi maiko ena, Archbishop Paul Gallagher. Kuyambira m’chaka cha 2014 mbali ziwiri zomwe ndi Donetsk People’s Republic ndi Ukraine Armed Forces zakhala zikuchita nkhondo ku m’mawa kwa dziko la Ukraine. Nkhondoyi yaphetsa anthu oposa 10,000 ndi kuvulaza anthu 24,000 ndi kupangitsanso anthu 1.5 million kuthawa ku dera la kum’mawa kwa dziko la Ukraine.",https://www.radiomaria.mw/papa-wachita-zokambirana-ndi-nduna-yaikulu-ya-dziko-la-ukraine/,"March 26, 2021",Izahaki Mwacha
Anthu 8 Amangidwa Kaamba Kopha Munthu M’boma la Balaka,"Anthu asanu ndi atatu (8) ali m’manja mwa apolisi powaganizira kuti akukhuzidwa ndi imfa ya munthu wina yemwe sakudziwika kwawo, m’boma la Balaka. Misomali: Awiri mwa iwo ndi anyamata achichepere Malinga ndi wofalitsa nkhani za apolisi m’bomalo Inspector Felix Misomali, izi zinachitika usiku wapa 30 January chaka chino pomwe woganiziridwayu yemwe ndi malemu pano, anathyola nyumba ya mkulu wina ndi kuba wayilesi ya kanema ya mtundu wa Sony m’mudzi mwa Ching’amba mfumu yayikulu Chanthunya m’bomalo. Koma mwini nyumbayo mothandizana ndi anthu akufuna kwabwino ozungulira derali anagwira wakubayu ndi kuyamba kumumenya mpaka kumuvulaza kwambiri. Apolisi atamutengera ku chipatala, madotolo anatsimikiza kuti anamwalira kaamba kovulala kwambiri m’mutu. Potsatira imfa ya bamboyu, apolisi anakhazikitsa kafukufuku wawo kuti apeze anthu omwe adatenga gawo pa imfayi, kufikira pomwe amanga anthu asanu ndi atatuwa. Anthuwa akuyembekezeka kukawonekera ku bwalo la milandu posachedwapa ndi kukayankha mlandu wakupha munthu. Awiri mwa anthuwa ndi anyamata a zaka 16 ndi 17. Pamenepa apolisi akumbutsa anthu kuti ndi mlandu kulanga okha munthu pomuganizira kuti wapalamula mlandu.",https://www.radiomaria.mw/anthu-8-amangidwa-kaamba-kopha-munthu-mboma-la-balaka/,"March 26, 2021",Izahaki Mwacha
Papa Watsitsa Malipiro A Akuluakulu Ena Ogwira Ntchito Ku Vatican,"Kudzera m’kalata yake yomwe walemba lachitatu pa 24 March 2021, Papa Francisco walengeza kuti watsitsa ndi 10-kwacha pa 100-kwacha iliyonse malipiro a ma Cardinal omwe amagwira ntchito ku likulu la mpingowu ku Vatican pofuna kupulumutsa ndalama malinga ndi mliri wa Coronavirus omwe wakhudza nkhani ya chuma ku likulu la mpingo wa katolikali. Kalatayi yapitilira kunena kuti pambali pa ma Cardinal palinso akuluakulu ena omwe malipiro awo atsika ndi 8 percent komanso anthu ena monga ansembe, asisitere ndi a bulazala omwe malipiro awo atsika ndi 3 percent. Papa waonjezeranso kunena kuti malipiro a anthuwa omwe amakwera zaka ziwiri zilizonse sakwera mpaka pa 31 March 2023. Iye wati zinthu zikuyenera kukhala chonchi pofuna kuti ntchito zonse za ku likulu la mpingo wa katolika zisayime koma kuti zipitilire kuyenda ngakhale kuti ntchito zambiri zomwe zimathandiza kubweretsa chuma zakhudzidwa malinga ndi mliri wa coronavirus. Papa Francisco wafotokozanso kuti izi zili chomwechi pofuna kuti pasakhale kusiyana kwa kukulu pakati pa ndalama zolowa ndi zotuluka. Malinga ndi kalata ya Papa Francisco ndondomekozi ziyamba kugwira ntchito pa 1 April, 2021. Amodzi mwa malo omwe amathandiza kubweretsa chuma ku likulu la mpingo wa katolika ndi malo ambiri ya kale otchedwa Vatican museums omwe akhala ali otseka malinga ndi mliri wa coronavirus zomwe zachititsa kuti ndalama zomwe likulu la mpingo wa katolika limatolera zitsike. Papa Francisco wakhala akunena kuti sakufuna kuti ngakhale munthu m’modzi yemwe achotsedwe ntchito kaamba ka mavuto a za chuma omwe mliri wa coronavirus wabweretsa. Likulu la mpingo wa katolika liri ndi anthu pafupifupi 4000 omwe amagwira ntchito zosiyana-siyana. Mwezi wa February chaka chino Papa Francisco adavomereza dongosolo la ndalama pafupifupi 300 billion Kwacha zomwe likulu la Mpingo wa Katolika ligwiritse ntchito chaka chino.",https://www.radiomaria.mw/papa-watsitsa-malipiro-a-akuluakulu-ena-ogwira-ntchito-ku-vatican/,"March 25, 2021",Izahaki Mwacha
Bambo Wanjatidwa Kaamba Kodzetsa Chisokonezo pa Sukulu ku Balaka,"Bambo wina m’boma la Balaka ali m’manja mwa apolisi pomuganizira kuti anayambitsa chisokonezo pa sukulu ya pulaimale ya Chitimbe zomwe zinachititsa kuti anthu ena kuphatikizapo aphunzitsi, avulale. Malinga ndi wofalitsa nkhani za apolisi mbomalo Inspector Felix Misomali, bamboyu Joseph Mkwanda a zaka 37 anapalamula mlanduwu lachitatu pamene akuluakulu aku Malawi Institute of Education (MIE) kuchokera ku Domasi ku Zomba amadzayendera wophunzira wawo yemwe akuphunzira ntchito pa sukuluyi yomwe ikupezeka mdera la mfumu yaikulu Phalula m’bomalo. Ana a sukulu atawona akulu-akuluwa pa sukuluyi anathawa poganiza kuti abweretsa katemera wa Covid-19. Makolo a anawa atawona izi anakhamukira pa sukuluyi motsogozedwa ndi a Joseph Mkwanda ndipo anakamenya akuluakuluwa kuphatikizapo aphunzitsi. Apolisi anathamangira ku malowa  kukakhazikitsa bata ndi mtendere komwe anamanga a Joseph Mkwanda powaganiza kuti ndi omwe anayambitsa chisokonezochi. Padakalipano apolisiwa achenjeza anthu kuti apewe mchitidwe otengera malamulo  m’manja mwawo ponena kuti kutero ndi mlandu. Apolisiwa awuzanso anthu a m’bomali kuti sukulu zonse si malo olandilirako katemera wa  Covid-19 ndipo katemerayu akulandira ndi  anthu okhawo omwe anakwanitsa zaka 18 komanso mwa kufuna kwawo. A Mkwanda amachokera m’mudzi mwa Tsite mfumu yaikulu Phalula m’boma lomwelo la Balaka.",https://www.radiomaria.mw/bambo-wanjatidwa-kaamba-kodzetsa-chisokonezo-pa-sukulu-ku-balaka/,"March 25, 2021",Izahaki Mwacha
Mbava Zaba ku Ofesi ya NRB m’boma la Ntcheu,"Mbava zathyola ndi kuba katundu osiyanasiyana ku ofesi ya bungwe lopereka ziphaso mdziko muno ya National Registration Bureau (NRB) komanso ofesi ya bungwe la Malawi Red Cross Society (MRCS) m’boma la Ntcheu. Mneneri wa khonsolo ya boma la Ntcheu, a Mastone Kaiya sanayankhulepo kanthu pa nkhaniyi. Koma malinga ndi zomwe wailesi ino yapeza, akubawa anafika p amalowa usiku wa pa 24 March ndi kumanga alonda omwe amagwira ntchito pa nthawiyi. Akubawa akuti analowa m’maofesiwa momwe abamo makompyuta onse kuphatikizapo lamya zomwe zinali mu ofesiyi. Pakadali pano apolisi sanayankhulepo kanthu pa nkhaniyi.",https://www.radiomaria.mw/mbava-zaba-ku-ofesi-ya-nrb-mboma-la-ntcheu/,"March 25, 2021",Izahaki Mwacha
Banja Lamangidwa Kaamba Kodzetsa Imfa Ya Mwana Wawo,Banja lina la m’boma la Balaka lili m’manja mwa apolisi powaganizira kuti akukhudzidwa ndi imfa ya mwana wawo kaamba koti sanamusamale pamene amadwala. Misomali: Samamupititsa mwana ku chipatala Wofalitsa nkhani za apolisi m’bomalo Inspector Felix Misomali wati banjali linali ndi mwana yemwe anayamba kudwala chaka chatha koma samamupititsa ku chipatala. Banjali lomwe ndi la m’mudzi mwa Moses mdera la Sub T/A Phalula akuti lakhala likukhulupirira kuti kudwala kwa mwanayu ndi kulodzedwa choncho iwo amakana kupita ndi naye ku chipatala m’malo mwake amapita naye kwa asing’anga. Pamenepa apolisi akuti amanga awiriwa omwe ndi a Alick Joseph a zaka30 ndiponso mkazi wawo Eliza Wilson wa zaka 32 ponena kuti zomwe anachitazi ndi zosephana ndi gawo 208 la malamulo a dziko lino. Anthuwa akuyembekezereka kukaonekera ku bwalo la milandu ndi kukayankha mlanduwu. Pakadali pano apolisi m’bomalo achenjeza makolo kuti aliyense opezeka akuchita mchitidwewu adzamangidwa.,https://www.radiomaria.mw/banja-lamangidwa-kaamba-kodzetsa-imfa-ya-mwana-wawo/,"March 25, 2021",Izahaki Mwacha
Bungwe la TUM Lati Aphunzitsi Ayambiranso Kunyanyala Ntchito,"Bungwe la Teachers’ Union of Malawi (TUM) lawopseza kuti liyambiranso kunyanyala ntchito mu masiku asanu ndi awiri omwe akudzawa boma litalephera kukwaniritsa pempho lawo. Kudzera mu kalata yomwe bungweli latulutsa, kunyanyalaku kukudza kaamba koti komiti ya mtsogoleri wa dziko lino yowona za matenda a COVID-19 yati aphunzitsiwa siwoyenera kulandira ndalama zogulira zipangizo zodzitetezera ku mliri wa COVID-19 zomwe zikusemphana ndi momwe analonjezera aphunzitsiwa sabata zingapo zapitazo pomwe aphunzitsiwa amanyanyala ntchito pofuna kuti apatsidwe ndalama za ukadziwotche. Kalatayi yati wampampando wa komiti yowona za maphunziro ku nyumba ya malamulo a a Brainnex Kaise, alembera kalata bungwe la TUM kuti komiti ya mtsogoleri wa dziko lino yowona za COVID-19 yakana kupereka ndalamazi potengera ubale omwe ulipo pakati pa olemba ndi wolembedwa ntchito mwa zina. Malingana ndi mtsogoleri wa bungwe la TUM a Willie Malimba, izi zikusemphana ndi zomwe anagwirizana magulu onse okhudzidwa pa mkumano wawo wa pa 8 March, 2021 omwe unachitikira ku nyumba ya malamulo kuti aphunzitsiwa adzalandira ndalamazi zomwe ndi za miyezi itatu pakamodzi. Pa chifukwachi bungwe la TUM lapereka masiku asanu ndi awiri ku boma kuti liganizire pempho lawo ndipo lachenjeza kuti kunyanyala kwa ntchitoku kudzatha pokhapokha ngati ndalama za ukadziotche za miyezi itatu zitaperekedwa pakamodzi kwa aphunzitsiwa. Padakali pano Unduna wa zamaphunziro sudayankhulepo kanthu pa nkhaniyi. Kwa sabata ziwiri ndi theka kuyambira pa 22 February mpaka pa 9 March, 2021 sukulu zinali zili zotseka aphunzitsiwa atatemetsa nkhwangwa pa mwala kuti sabwelera ku ntchito pofuna kuwumiriza boma kuti liwapatse ndalama za ukadziotche.",https://www.radiomaria.mw/bungwe-la-tum-lati-aphunzitsi-ayambiranso-kunyanyala-ntchito/,"March 25, 2021",Izahaki Mwacha
Papa Atsogolera Miyambo Ikuluikulu ya Mulungu Woyera,"Pamene nyengo ya Lenti ikupita ku mapeto ndipo chikondwelero cha kuwuka kwa Ambuye Yesu kwa akufa chikuyandikira, likulu la mpingo wa katolika pa dziko lonse latulutsa ndondomeko ya miyambo ikuluikulu ya Mulungu Woyera yomwe Papa Francisco adzatsogolere. Papa Francisko pa mwambo wa kanjedza wa m’mbuyomu Kalata ya mkulu woyang’anira miyambo ya chipembedzo ya Papa Francisco (Master of Pontifical Liturgical Ceremonies) Monsignor Guido Marini, yafotokoza kuti lamulungu Papa Francisco adzatsogolera Misa ya Kanjedza mu tchalitchi la likulu la Saint Peter’s Basilica nthawi ya 10:30 m’mawa. Ndipo pa tsiku lachinayi loyera Papa’yu adzatsogolera Misa yodalitsa mafuta (Chrism Mass) nthawi ya 10 koloko m’mawa mu tchalitchi la likulu la Saint Peter’s Basilica pamene Misa ya madzulo a tsiku lomweli adzatsogolere ndi Cardinal Giovanni Battista Re yemwe ndi mkulu wa ma Cardinal (Dean of the College of Cardinals). Pa tsiku lachisanu loyera, Papa Francisco adzachita nawo Njira ya Mtanda pa bwalo la Saint Peter’s Square kuyambira 9 koloko usiku. Papa’yu adzatsogolera Misa ya tsiku loweruka madzulo (Easter Vigil) mu tchalitchi la likulu la Saint Peter’s Basilica kuyambira 7:30 komanso Misa ya lamulungu la Pasaka kuyambira 10 koloko m’mawa. 12 koloko masana pa tsiku laMulungu la Pasaka, Papa adzapereka uthenga wake wa padera ndi madalitso a upositoli ku dziko lonse zodziwika m’chilatini kuti Urbi et Orbi kutanthauza kuti uthenga ndi madalitso zopita ku mzinda wa Rome komanso ku dziko lonse.",https://www.radiomaria.mw/papa-atsogolera-miyambo-ikuluikulu-ya-mulungu-woyera/,"March 24, 2021",Izahaki Mwacha
Papa Wachita Zokambirana Ndi President Wa Dziko La France,"Ofesi ya president wa dziko la France yalengeza kuti Papa Francisco ndi President Emmanuel Macron achita zokambirana kudzera pa lamya. Malinga ndi kalata yomwe ofesiyi yatulutsa, zokambirana za atsogoleri awiriwa zinatenga pafupifupi mphindi makumi anayi (40). Papa Francisko ndi President Macron pa mkumano wawo wa m’mbuyomu Kalatayi yapitilira kunena kuti mu zokambirana zao Papa Francisco ndi President Macron anakhazikika kwambiri pa za ulendo wa Papa Francisco m’dziko la Iraq komanso za mavuto osiyana-siyana kuphatikizapo mliri wa coronavirus. President Macron wauza Papa Francisco kuti anachita chidwi ndi ulendo wake wa ku Iraq wa posachedwa ndipo wati akukhulupirira kuti ulendowu uthandiza kubweretsa kusintha kwa anthu osati a m’dziko la Iraq lokha komanso ku maiko onse a ku dera limenero. Awiriwa akambirananso za mavuto osiyana-siyana omwe mayiko ambiri pa dziko la pansi akukumana nawo monga magulu a za nkhondo omwe abuka ku Africa omwe akuyika chitetezo cha maiko ambiri pa chiopsezo kuphatikizapo za mavuto odza kaamba ka mliri wa Coronavirus. Chimusankhireni pa udindo wa mtsogoleri wa dziko la France m’chaka cha 2017, President Macron wachita zokambirana ndi Papa Francisco kasanu.",https://www.radiomaria.mw/papa-wachita-zokambirana-ndi-president-wa-dziko-la-france/,"March 24, 2021",Izahaki Mwacha
Mabanja oposa 100 Akusowa Pokhala Kaamba ka Madzi Osefukira M’boma la Ntcheu,"Anthu a dera la phanga kwa mfumu yayikulu Masasa m’boma la Ntcheu adandaula ndi momwe boma likuchitira posayankha nkhawa zawo zowamangira mgula pa mtsinje wina ozungulira ku malowa potsatira kusefukira kwa madzi komwe kukubweretsa mavuto ambiri pakati pa anthu okhala ku derali. Nyakwawa Dzimkambani awuza Radio Maria Malawi kuti ngkhale mchaka cha2017 anasamuka malo ena ndi kukakhala ku mtunda ndi cholinga chopewa ngozi ya kusefukira kwa madzi, izi sizinathandize popeza madzi akhalanso akufika ku malo atsopanowa. Potsatira izi anthuwa akhala akupempha boma kuti liwakonzere mgula kuti vutoli lithe koma kufikira lero boma silinakonzebe malowa zomwe zikubweretsa vuto la kusefukira kwa madzi chaka ndi chaka ndiponso kukokoloka kwa nyumba kuphatikizapo katundu wawo. Koma poyankhapo pa za dandauloli, mlangizi wa ngozi zogwa mwadzidzidzi m’bomali a Jonathan Kapatsa anati dandauloli ndi lomveka ndipo chaka chino boma liyika ndalama mu ndondomeko ya zachuma zoti zigwiritsidwe ntchito pokonza mgulawo. Pakadali pano potsatira madzi osefukira omwe anakhudza derali mabanja oposa 116 akusowa pokhala nyumba kuphatikizapo katundu wawo atapita ndi madzi kumayambiliro a mwezi wa March chaka chino.",https://www.radiomaria.mw/mabanja-oposa-100-akusowa-pokhala-kaamba-ka-madzi-osefukira-mboma-la-ntcheu/,"March 24, 2021",Izahaki Mwacha
Anthu Okhudzidwa Apempha Nyumba ya Malamulo Ilowelerepo pa Kuyima Kwa Ntchito Yomanga Msewu wa Chingale,"Anthu okhudzidwa ndi kusapitilira kwa ntchito yomanga msewu wa Lirangwe-Chingale-Machinga apempha aphungu a kunyumba ya malamulo kuti alowelerepo ndi cholinga choti ntchotoyi ipitire. Anthuwa apereka pempholi kudzera mu kalata yawo ya madandaulo yomwe akapereka lachiwiri ku nyumbayi kutsatira kuyima kwa ntchitoyi yomwe inayamba pafupifupi zaka khumi ndi zisanu zapitazo. Iwo ati akudabwa kuti boma lakhala lisakufotokoza momveka bwino pa zomwe zikuchedwetsa ntchitoyi ngakhale kuti ndalama zokonzera msewuwu zakhala zikuperekedwa kudzera ku nyumba ya malamulo. Anthu okhudzidwawo pamene amakapereka madandaulo awo Wapampando wa komiti ya ntchito yokonza msewu wa Lirangwe-Chingale-Machinga a Francis Gondwa ati akukhulupilira kuti mavuto omwe anthu okhala m’maderawa amakumana nawo angachepe ngati msewuwu utakonzedwa. Iwo anati mwachitsanzo ogwira ntchito za boma ena monga apolisi komanso aphunzitsi amakana kukagwira ntchito ku madera omwe ali pafupi ndi msewuwu kaamba ka mavuto a mayendedwe zomwe zikuchititsa kuti derali likhalebe losatukuka. “Panopa tikuliwuza boma kuti litikonzere mseuwu koma ngati sachita izi pofika December chaka chino angotiwuza kuti anthu a ku Lirangwe, Chingale-Machinga siinu a Malawi atipezele kwina kokakhala chifukwa tatopa kochuluka,” anatero a Gondwa. Polankhula atalandira kalata ya madandauloyi, m’modzi mwa aphungu a ku nyumba ya malamulo a Yeremiya Chihana anati achita chothekera kuti nyumbayi ikambirane za nkhaniyi. “Petition-yi iyenera kulowa lachinayi, apapa tiwapatsilatu anduna a za mamtengatenga leroli kuti ayiwoneretu komanso ipita kwa a speaker kuti akonze zoti lachinayilo idzawoneke pa dongosolo la zokambirana ndipo anthuwa ayembekezere kuti ndizilankhula ineyo ngati m’modzi mwa a Malawi,” anatero a Chihana. Bungwe la Center for Social Concern ndi lomwe likugwira ntchito limodzi ndi anthuwa pansi pa project yozindikilitsa mzika kufunsa adindo momwe chuma cha boma chikugwilira ntchito. Mkulu oyang’anira ma program ku bungweli a Benard Mphepo ati ndi okhumudwa ndikulowetsedwapo kwa ndale pa ntchito yokonza mseuwu. A Mphepo anati, “Kamsewuka ndi kochepa kwambiri. Adindo athu alibe chidwi pa nkhani yomaliza nsewu umenewu. Pano ndikunena pano contactor palipebo pa site chonsecho ndalama zogwilira ntchito imeneyi zidavomelezedwa mu November chaka chathakomano palibe chimene chikupangika.” Mogwirizana ndi anthuwa bungwe la Centre for Social Concern lati likuyembekeza kuti boma limva madandaulowa ndikuchitapo kanthu msanga kuti miyoyo ya anthuwa isinthe.",https://www.radiomaria.mw/anthu-okhudzidwa-apempha-nyumba-ya-malamulo-ilowelerepo-pa-kuyima-kwa-ntchito-yomanga-msewu-wa-chingale/,"March 24, 2021",Izahaki Mwacha
Papa Wati Ndi Udindo Wa Mkhristu Aliyense Kudziwitsa Ena Za Yesu Khristu,"Polankhula lamulungu ku dziko lonse kudzera pa wayilesi ya kanema ndi makina a intaneti kuchokera m’chipinda chosungira ma buku ku likulu la mpingo wa katolika ku Vatican, Papa Francisco wati anthu ambiri amafunitsitsa atamva ndi kumudziwa Yesu Khristu. Iye wati ndi udindo wa mkhristu aliyense kudziwitsa ena za Yesu Khristu koma iye wati ntchito imeneyi ndi utumiki omwe ukufuna kudzipereka komanso chikondi. Papa Francisco wati pogwira ntchito imeneyi akhristu akuyenera kuphunzira kukhala pafupi ndi anthu omwe akufuna kumva ndi kudziwa za Yesu Khristu. Koma si pokhapo iye waonjezeranso kuti akhristu akuyenera kukhala a chifundo ndi wodekha. Iye wati pogwira ntchito yolalikira ndi kuzindikiritsa ena za Yesu, akhristu akuyenera kufa ku makhalidwe ndi zina zomwe amakonda kuti potero athe kubereka zipatso zambiri. Papa Francisco wati ntchito imeneyi ndi yovuta komabe iye wati cholimbitsa mtima ndi cha ulere chomwe Mulungu amapereka chothandiza pogwira ntchito imeneyi. Chizindikiro choti ntchito yolalikira ndi kuzindikiritsa ena za Yesu Khristu ndi yovuta ndiye mtanda omwe iye wati ndi chizindikiro cha mphamvu kwa akhristu. Papa Francisco wati kuvala mtanda pa khosi, kukoleka mtanda m’nyumba kapena mtchalichi ndi zabwino koma wati akhristu akuyenera kumazindikira chomwe mtandawo ukuimirira ndipo wati zochita za akhristu zikuyenera kumagwirizana ndi chomwe mtandawo umaimirira: chikondi ndi kutumikira ena mwa toto moyo. Pa mwambowu iye analankhulapo pa za tsiku lokumbukira anthu omwe akhala akuphedwa ndi zigawenga zodziwika kuti mafia, Day of Remembrance for the Innocent Victims of the Mafia, m’dziko la Italy. Monga Papa Yohane Paulo Wachiwiri Woyera komanso Papa Benedicto wa 16 wopuma anali kulankhula mwa mphamvu podzudzula ma mafia, iye wachitanso chimodzimodzi. Papa Francisco wati anthu amenewa sanasiye malo popeza amapezeka mbali zonse za dziko la pansi ndipo amagwiritsa ntchito njira ina iliyonse monga katangale ndi ziphuphu pofuna kuzilemeretsa. Iye waonjezeranso kuti anthuwa atengerapo mwayi pa mliri wa coronavirus pomazilimeretsa zinthu zomwe Papa’yu wati ndi zosemphana ndi Uthenga wa Chipulumutso wa Yesu Khristu. Iye anakumbutsanso anthu kuti lolemba pa 22 March ndi tsiku lokumbukira kufunika kwa madzi pa dziko lonse, World Water Day. Iye wati ndi zomvetsa chisoni kuti mpaka lero anthu ambiri akusowa madzi a ukhondo. Pamenepa Papa Francisco wapempha maiko kuti athandize anthu awo kukhala ndi madzi okwanira komanso a ukhondo.",https://www.radiomaria.mw/papa-wati-ndi-udindo-wa-mkhristu-aliyense-kudziwitsa-ena-za-yesu-khristu/,"March 23, 2021",Izahaki Mwacha
Bambo Wina Wapulumuka ku Imfa ya Petrol Ataba Dowe,"Bambo wina wa zaka 27 wapulumutsidwa m’manja mwa anthu okwiya omwe anamutentha ndi mafuta a petrol pambuyo pomugwira akuba dowe m’munda wina m’boma la Ntcheu. Malinga ndi wachiwiri kwa mneneri wa apolisi m’bomalo Sub Inspector Rebecca Kwisongole, izi zachitika m’mudzi mwa Kaudza mfumu yaikulu Njolomole m’bomalo. Bambo wovulazidwayo Malinga ndi Sub Inspector Kwisongole, bamboyu Chifuniro Bulawo anagwidwa akuba chimanga chachiwisi m’munda wina zomwe zinakwiyitsa anthu ozungulira derali ponena kuti mchitidwe woberana chimanga wakula kwambiri mderalo. Anthuwa anatenga mafuta a mtundu wa petrol ndikuwaza thupi la mkuluyu ndi kumuyatsa. Amfumu ndi anthu ena anapulumutsa oganiziridwayu pomuwaza madzi koma pa nthawiyi ndi kuti atavulala kwambiri. Apolisi atafika pa malowa anakhazikitsa bata ndi kutenga bamboyu kuthamangira naye ku chipatala. Pakadali pano iye amugoneka p achipatala cha boma laNtcheu potsatira mabala omwe abwera kaamba ka motowo. Apolice m’bomali alangiza anthu kuti apewe kutengera malamulo m’manja mwawo. A Chifuniro Bulawo amachokera m’mudzi mwa Davide mfumu yaikulu Njolomole m’boma la Ntcheu.",https://www.radiomaria.mw/bambo-wina-wapulumuka-ku-imfa-ya-petrol-ataba-dowe/,"March 23, 2021",Izahaki Mwacha
Bungwe la Umodzi wa Abambo Lakhazikitsidwa ku Parishi ya Bango,"Parish ya Bango mu arkidayosizi ya Blantyre yati idzipereka powunikira abambo a mpingowu kuti alowe mu bungwe la Umodzi wa abambo ndi kuyamba kutumikira mpingo kudzera m’bungweli Bambo mfumu wa parishiyi bambo Edezio Namsalangwa ndi omwe alankhula izi lamulungu ku parishiyi pambuyo poyenderedwa ndi atsogoleri a bungwe la Umodzi wa abambo mu arkidayosiziyi la Catholic Men Organisation (CMO) omwe amafotokozera akhristu za ntchito komanso masomphenya a bungweli. Bambo Nansalangwa ndi komiti ya Umodzi wa abambo ku parishi ya Bango Bambo Namsalangwa anati kubwera kwa bungweli m’parishiyi kwathandizira kuyankha ena mwa mavuto awo, pomwe abambo ambiri akhala akusiyira amayi okha kutumikira ntchito zotukula parishiyi. Pamenepa iwo ati ayetsetsa kuyika njira zosiyanasiyana zothandizira kuti abambo ochuluka a m’parishiyi ayambe kutumikira mpingowu kudzera mu bungweli. “Ndili ndi chimwemwe kuti mapemphero athu ayankhidwa kaamba koti timafunitsitsa kuti bungwe la Umodzi wa abambo likhalepo pa parish yathu,  ndiwalimbikitsa komanso kuwadalitsa abambowa ndi cholinga choti ayambe kutumikira mpingo wathu kudzera m’bungweli,” anatero bambo Namsalangwa. Mmawu ake wapampando wa bungwe la Umodzi wa abambo la Catholic Men Organisation mu arkidayosizi ya Blantyre a Martin Chiwaya anati ndi okondwa kuti khumbo lawo loyendera maparish omwe anasalira likukwaniritsidwa ndi cholinga choti pofika pa 1 May chaka chino pomwe lizakhazitsidwe mwapadera ku arkidayosiziyi lizakhale kuti m’maparish onse 43 amu arkdayosiziyi lilipo ndiponso ndi la mphamvu. “Ndakhala ndikulankhula mbuyomu kuti tinatsala ndi maparish atatu omwe sitinawayendere, komabe maparish awiri mwa atatuwa kuli makomiti ogwirizira a bungweli monga parish ya Mtepuwa komwe tinawayendera pa 14 March ndipo tabwera kuno kwa Bango lero pa 21 ndiye mu sabata ziwiri zikubwerazi tiyetsetsa tipitekonso ku parish ya Mulopwe ndi cholinga choti akhristu ndi abambo onse amve za bungweli komanso nsalu yatsopano yomwe tikugulitsa kuti pofika pa 1 May pomwe tikukhazikitsa pa dayosizi azakhale atakonzeka bwino,” anatero a Chiwaya. Iwo apitirizanso kuti abambo a m’maparish osiyanasiyana mu arkidayosiziyi akudzipereka pawokha kuchita zinthu zosiyanasiyana zothandizira kulimbikitsa utumiki wawo kudzera mu bungweli. “‘Kunena zoona pakatipa abambo akudzipereka pochita zosiyanasiyana zomwe zikuwonetsa kuti bungweli alilandiradi, mwachitsanzo pa 13 March abambo akwa Mendulo anali ndi m’bindikiro wawo komanso abambo akwa Bvumbwe achitanso chimodzimodzi, pa 19 March lomwe ndi tsiku lokondwelera chaka cha nkhoswe yathu Yosefe woyera abambonso akwa Mtepuwa anakondwelera tsikuli angakhalenso abambo a ku Mthawira analinso ndi misa patsiku losatira lake. Ndipo pomwe tili kuno kwa Bango, abambo aku St. Martin Chirimba akukhazikitsa bungweli pomwenso abambo aku Limbe Cathedral akuyendanso m’matchalichi awo kukonzekera kukhazikitsa bungweli ku parishiyi pa 18 April zomwe zikutsimikizira kuti abambowa alilandiradi bungweli,” anatero a Chiwaya.",https://www.radiomaria.mw/bungwe-la-umodzi-wa-abambo-lakazikitsidwa-ku-parishi-ya-bango/,"March 23, 2021",Izahaki Mwacha
St. Vincent De Paul Yati Anthu Omwe Akhudzidwa Ndi Mliri Wa Covid-19 Akufunika Thandizo,"Bungwe la zachifundo la mu mpingo wa katolika mdziko muno la Society of St. Vincent de Paul lapempha anthu akufuna kwabwino m’dziko muno kuti adzipereke pothandiza anthu osowa ndi ovutika omwe aphinjikanso kwambiri ndi mliri wa Covid-19 kuti azitha kupeza thandizo pa zosowa za moyo wawo wa tsiku ndi tsiku. Akuluakulu a bungweli alankhula izi pa mwambo wopereka nyumba zomwe bungweli lamangira anthu ovutika ku Ndirande mu mzinda wa Blantyre. A Kimu pa ntchito zina zachifundo zomwe akhala akuchita m’mbuyomu Polankhulapo mkulu wa bungweli a Charles Kimu ati nthenda ya Covid-19 yawonetsa kukula kwa umphawi umene uli m’dziko muno, kotero anthu akuyenera kugwirana manja pothetsa vutoli mwamsanga, makamaka kudzera mu kuthandiza osowa ndi ovutika. “Ife tinangoyerekeza kuti ife ngati bungwe la zachifundo tizamangira anthuwa nyumba koma kudzera mu chithandizo cha Mulungu takwaniritsa kuchita ndipo tikuyembekezeka kuchita izi m’madayosizi onse mdziko muno kwa anthu posatengera chipembedzo chawo,” anatero a Kimu. Polankhulanso m’modzi mwa anthu amene apindula ndi thandizoli a Annie Pindani anathokoza bungweli kaamba kowafikira ndi thandizoli. “Ineyo m’mene ndimkakhala mu nyumba yophwasuka denga ndimkangoti sindizapeza nyumba ya bwino koma pano ndikuthokoza bungweli kaamba ka nyumbayi ndipo pano ndizigona tulo labwino tsopano,” anatero mayi Pindani. Mwazina bungweli lati likuyembekezeka kumanga nyumba zoyambilira khumi ndi zisanu lisanafalikire m’madayosizi onse mdziko muno.",https://www.radiomaria.mw/st-vincent-de-paul-yati-anthu-omwe-akhudzidwa-ndi-mliri-wa-covid-19-akufunika-thandizo/,"March 23, 2021",Izahaki Mwacha
Ambuye Stima Apempha Abambo Awonetse Chikondi Kwa Akazi Awo,"Episkopi wa dayosizi ya Mangochi Ambuye Montfort Stima apempha abambo kuti azitenga gawo pa chipembedzo pofuna kutsatira mapazi a Yosefe woyera yemwe ndi nkhoswe ya mpingo. Stima: Abambo akhale achikondi Ambuye Stima amalankhula izi pa mwambo wotsekulira chaka cha Yosefe Woyera chomwe Papa Francisco anasankha kuti chikhale chaka chino. Iwo ati abambo ali ndi udindo waukulu pa chipembedzo monga kuyendetsa dongosolo la mwambo wa misa ndi zina. “Abambo akuyenera kukhala achikondi kwa akazi awo monga Yosefe Woyera anachitira powakonda Amayi Maria pa nthawi yonse ya moyo wawo,” anatero ambuye Stima. Mwazina Ambuye Stima anatinso abambo akuyenera kukhala achikondi potsata mmene moyo wa Yosefe Woyera unaliri yemwe anakonda Amayi Maria pa nthawi yomwe amayembekezera kubereka mwana yesu. Papa Francisco anakhazikitsa kuti chaka chino chikhale chokumbukira Yosefe Wayera mwamuna wake wa Maria Virigo amayi ake a Yesu ndipo mpingo wa katolika kuno ku Malawi watsekulira chakachi lamulungu pa 21 March 2021 m’madayosizi ake onse.",https://www.radiomaria.mw/ambuye-stima-apempha-abambo-awonetse-chikondi-kwa-akazi-awo/,"March 23, 2021",Izahaki Mwacha
Boma Lati Liyesetsa Potukula Madera a ku Midzi,"Boma lati lichilimika pa ntchito yotukula madera a kumidzi kuti anthu adzipeza zinthu zofunikira pa moyo wawo wat siku ndi tsiku mosavuta. Izi zanenedwa ku nyumba ya malamulo lachisanu pomwe nduna zimayankhapo pa zomwe aphungu anafunsa zokhudza chitukuko cha ku madera awo. Unduna wa za maboma aang’ono ndi omwe unali oyamba kufunsidwa pomwe phungu wa dera la kum’mawa chakumadzulo kwa boma la Mangochi Shadrick Namalomba anafunsa undunawu kuti uganizire zomanga matawuni a kumidzi m’ma trading centre a Chilipa komanso Katema komwe anati malo aliko kale. Nyumba ya malamulo ya Malawi Poyankhapo yemwe anayimira nduna ya mu undunawu, a Kezzie Msukwa, omwenso ndi nduna ya za malo anati pakadali pano ndi zovuta kuti maderawa aganiziridwe kumbali ya chitukukochi kaamba ka kuchepa kwa ndalama koma anachita changu kunena kuti boma liyesetsa kuti pempholi lidzaganiziridwe mu ndondomeko ya za chuma ya m’chaka cha za chuma cha 2021-2022 kuphatikizaponso madera ena omwe apempha zitukuko ngati izi. Unduna wa za mtenga-mtenga ndi zomangamanga nawo unafunsidwa zomanga msewu wa Chamatwa kupita ku Chaoni kum’mwera kwa boma la Machinga, ndipo poyankhapo kuyimira nduna mu undunawu, a Richard Chimwendo-Banda omwenso ndi nduna ya za m’dziko anati unduna wa za mtengamtengawu ukudziwa za msewuwu ndipo adatumizako kale akatswiri kuti akawone momwe nsewuwu ulili ndipo pano ali mkati mosaka ndalama kuti posachedwa ayambe ntchito yomanga msewuwu. Phungu wa dera la pakati chakum’mawa kwa boma la Balaka a Chifundo Makande anapempha undunawu kuti uganizire zokonza misewu ya Ulongwe-Mvuu, Chikombola –Sawali, komanso Namanolo kukafika ku Chatama. Ndunayi inati misewu ina ndi yoyenera kukonzedwa ndi khonsolo ya bomali komabe ina, boma lichitapo kanthu kuti ikonzedwe kudzera ku undunawu poika ndalama mu ndondomeko ya za chuma yotsatira. Polankhulaponso phungu wa dera la pakati mu mzinda wa Lilongwe Alfred Jiya anathokoza unduna wa za mtengamtenga ndi zomangamanga kaamba koyamba ntchito yomanga mlatho wa pakati pa Kauma ndi nyumba ya boma ya Kamuzu Palace komanso chidwi chomwe undunawu wawonetsa chofuna kumanganso mlatho wapakati pa Area 18 ndi Senti mu mzindawu kuti ukhale mlatho waukulu. Jiya anati kubwera kwa milatho iwiriyi kuthandizira kuchepetsa mavuto a mayendedwe omwe akhala alipo m’maderawa ndipo akuyembekezera kuti boma lipitiriza kupereka zitukuko zina kuposera apa ku derali. Unduna wa zokopa anthu ndi chikhalidwe nawo unafunsidwa zokonza malo a Zoa Falls m’boma la Thyolo kuti akhale apamwamba kuti azikopa alendo. Nduna mu undunawu a Michael Usi anati akudziwa kale za malowa ndipo pano ali mkati moyika ndondomeko zina m’malo mwake kuti malowa akonzedwe. Apa a Usi anatengerapo mwayi kupempha anthu m’dziko muno kuti akhale ndi mtima okonda kusamala za chilengedwe zomwe ati zili ndi kuthekera kokweza chuma cha dziko lino.",https://www.radiomaria.mw/boma-lati-liyesetsa-potukula-madera-a-ku-midzi/,"March 22, 2021",Izahaki Mwacha
Bungwe la MOAM ndi Lokhudzidwa ndi Kuchuluka kwa Ngozi Zapansewu,"Bungwe la eni minibus m’dziko muno la Minibus Owners Association (MOAM) lalangiza madalayivala ake kuti azikhala tcheru powonetsetsa kuti akusatira malamulo a pansewu pofuna kuchepetsa chiwerengero cha ngozi za pansewu. Mlembi wa bungweli Coxley Kamange ndi yemwe walankhula izi ndi mtolankhani wathu mu mzinda wa Blantyre kusatira ngozi yomwe yachitika loweruka ku Namadzi m’boma la Zomba yomwe yokhudza minibus ina yomwe nambala yake ndi KK141 yomwe imachokera ku Mangochi kupita Blantyre. Kamange: Tikupepesa mabanja omwe aferedwa Kamange wati ndi okhuzidwa ndi ngoziyi komanso ngozi zomwe zakhala zikuchitika m’madera osiyanasiyana maka zokhuza minibus zawo zomwe anati zimakhudza anthu ochuluka kaamba koti zimanyamula anthu osiyanasiyana kupita m’madera osiyanasiyana. Pamenepa iye wapempha madalavilawa kuti aziwonenetsa kuti akuyenda mosamala pansewu makamaka minibus zomwe zimayenda maulendo ataliatali ndi cholinga choti ateteze miyoyo ya okwera minibasizi. Iye wati ndi kofunikanso madalayivalawa azionenetsa kuti asanayambe maulendo awo minibasizi zili ndi zonse zokwanira kuyenda pa nsewu. “Poyamba tipepese mabanja omwe aferedwa kamba ka ngoziyi koma mkofunika kuti madalayivala azionenetsa kuti galimoto lawo liri ndi zonse zoziyenereza monga matayala abwino komanso ngati mabuleki akugwira bwino lomwe, sipokhapo ayi akuyenda maulendo ataliatali azikhala tcheru pamsewu pozindikira kuti zochitika pa nsewu zimakhala zochuluka,” anatero a Kamange. Pamenepa iye walangizanso boma kuti liyike malo ochitira chipikisheni pafupipafupi ngakhale usiku ndi cholinga choti azitha kuwona m’mene minibasizi zikuyendera pa nsewu komanso kuwonetsetsa kuti malamulo a pamsewu akusatidwa nthawi zonse. “Mbuyomu ife ngati bungwe lathu timayika malo osiyanasiyana mogwirizana ndi apolisi apa msewu ndi cholinga chomaona momwe minibasi zathu zikuyendera komanso tinali ndi mabuku omwe oyendetsa minibasizi amalembamo zomwe zimathandizira apolisi apamsewu kuona mmene minibasizi zilili koma zimenezi zidasiyika; aliyense kupachira anthu payekha zomwe zikubweretsa mpikisano komanso mchitidwe wokhala ndi woyitanira utha kukolezera kuti ngozi zizichuluka pamsewu kamba koti madalayivala ena amakhala akuthamanga kwambiri kukatolera anthu ena,” anatero a Kamange.",https://www.radiomaria.mw/bungwe-la-moam-ndi-lokhudzidwa-ndi-kuchuluka-kwa-ngozi-zapansewu/,"March 22, 2021",Izahaki Mwacha
Papa Wati Yosefe Woyera Ndi Chitsanzo Cha Utumiki Wokhulupirika,"Mu uthenga wake wa chaka chino wa pa tsiku laMulungu lopempherera kuyitanidwa (World Vocations Day) omwe likulu la mpingo wa katolika pa dziko lonse latulutsa pa 19 March 2021 pa tsiku la chaka cha Yosefe Woyera mwamuna wa Amayi Maria, Papa Francisco wati Yosefe Woyera ndi chitsanzo cha utumiki wokhulupirika. Iye wakhazikika kwambiri mu uthenga wa m’kalata yake yotchedwa Patris Corde m’chilatini kapena kuti Ndi Mtima wa Utate yomwe idatuluka pa 8 December, 2020. Papa Francisco watsindika za kufunika koti anthu omwe akumva kuyitanidwa ndi Mulungu ku ma utumiki osiyana-siyana aziyang’ana kwa Yosefe Woyera ngati chitsanzo chosilirika cha utumiki wokhulupirika. Iye wati Yosefe Woyera ndi munthu yemwe adakwaniritsa zomwe Mulungu anafuna kuti zichitike m’moyo wake ndipo wati Mulungu lero akufunanso anthu ngati Yosefe Woyera omwe angakwaniritse zofuna za Mulungu kudzera m’ma utumiki osiyana-siyana. Chaka chino Mpingo wa Katolika pa dziko lonse ukhala ukusinkhasinkha za uthenga wa Papa Francisco pa mutu woti, “Kuvomera Kuitanidwa ku moyo wa Utumiki potengera chitsanzo cha Yosefe Woyera.” World Vocations Day chaka chino ndi pa 25 April 2021 ndipo chaka chino ndi cha nambala 58 chiyambireni tsikuli.  Adakhazikitsa World Vocations Day ndi Papa Paulo wa 6 m’chaka cha 1963. Ku Malawi kuno chaka chachikulu chidzachitikira ku Mtendere Parish mu dayosizi ya Dedza. Ndipo pokonzekera tsiku laMulungu lopempherera kuyitanidwa, akhristu akhala akuphunzitsidwa za kufunika kwa atumiki a mu mpingo komanso kufunika kopemphelera achinyamata kuti avomere ndipo asankhe bwino njira yotumikira Mulungu kaya ndi unsembe, usistere, ubulazala kapena banja. Koma si pokhapo akhristu akhala akuphunzitsidwa za udindo wawo othandiza nyumba zosulira atumiki a mu Mpingo pongotchula zochepa.",https://www.radiomaria.mw/papa-wati-yosefe-woyera-ndi-chitsanzo-cha-utumiki-wokhulupirika/,"March 22, 2021",Izahaki Mwacha
Ambuye Musikuwa Apempha Akhristu Atukule Mabungwe Atsopano,"Mabungwe a mpingo wa katolika mu dayosizi ya Chikwawa awapempha kuti adzipereke kugwira ntchito zotukula mabungwe amene angoyamba kumene mu mpingowu monga bungwe la Umodzi wa abambo achikatolika Catholic Men Organisationn (CMO). Wapereka pempholi ndi Ambuye Peter Musikuwa, bishop wa mpingo wa katolika mu dayosizi ya Chikwawa pa Lamulungu pa 21 March, 2021 ku St. Michael’s Cathedral mu dayosizi ya Chikwawa pa mwambo wotsekulira chaka cha Yosefe Woyera ndi cha Mabanja. Bishop Musikuwa: Tiyeni tilingalire za utumiki wathu Ambuye Musikuwa anati chaka cha Yosefe Woyera ndi Mabanja zithandize akhristu kutumikira bwino kudzera mu mabungwe osiyanasiyana amene akusowekera nzeru ndi upangiri wawo komanso mabanja a achinyamata kutumikira moyenera pa chikhristu chawo. Pamenepa Ambuye Musikuwa anatengerapo mwayi wolimbikitsa abambo a mu mpingowu kugwira ntchito zosamalira matchalitchi awo kuti apitilire kukhala aukhondo ngati njira imodzi yosamalira mpingo. Iwo anapitiriza kuwuza akhristu kuti apeze njira zolimbikitsa umodzi wa mabungwe ndi magulu osiyanasiyana. “Panthawi ya chaka cha Yosefe Woyera ndipo cha Mabanja, tiyeni tilingalire za mautumiki athu, kukhulupilika kwathu ndi kumvera kwathu Mulungu pamene tikutumikirana m’mabanja mwathu. Monga Apapa atipempha tiyeni pa chaka chimenechi, tipeze njira yofikira mabanja ambiri makamaka achinyamata,” anatero Ambuye Musikuwa. M’mawu ake wapampando wa akhristu eni ake mu dayosiziyi a George Mkutu analimbikitsa akhristu kutsanzira ntchito za Yosefe Woyera. Iwo anapitiriza kupempha abambo ambiri kuti alowe mu bungwe la Umodzi wa abambo achikatolika. “Kudzera mu mbiri ya Yosefe Woyera komanso mu uthenga umene Ambuye atipatsa lero, pali zinthu zingapo zimene tikuyenera kuphunzira kwa Yosefe Woyera. Yosefe Woyera ndi chitsanzo cha chikondi, ndi chitsanzo cha kumvera, chitsanzo cha kukhulupilira Mulungu, chitsanzo cha kudzipereka komanso kupilira. “Ndikufunanso ndipemphe inu abambo, bungwe lathu lathu ili limene layamba la CMO, wina aliyense amene akudziwa kuti ndine bambo, tiyenera kuti tilowe bungweli,” anatero a Mkutu. Papa Fransisko anakhazikitsa chaka cha Yosefe Woyera chomwe Mpingo ukondwelere kuyambira pa 8 December, 2020 mpaka pa 8 December, 2021 ndipo chaka cha Mabanja kuyambira pa 19 March, 2021 mpaka pa 26 June, 2022.",https://www.radiomaria.mw/ambuye-musikuwa-apempha-akhristu-atukule-mabungwe-atsopano/,"March 22, 2021",Izahaki Mwacha
Ambuye Stima Apempha Anthu Apewe Kumvera Mauthenga a Bodza Okhudza Katemera wa COVID-19,"Episkopi wa dayosizi ya Mangochi, Ambuye Montfort Stima apempha anthu mdziko muno kuti apewe kumvera mauthenga a bodza omwe akufalitsidwa pa masamba amchezo a internet okhudza katemera wa nthenda ya COVID-19 yemwe wayamba kuperekedwa mdziko muno. Ambuye Stima anena izi polankhula ndi Radio Maria Malawi pambuyo pobayitsa katemera wa nthendayi m’boma la Mangochi. Ambuye Stima kulandira katemera Iwo ati mauthenga olondola okhudza katemera ndi okhawo omwe amalengezedwa ndi a unduna wa zaumoyo kudzera m’ma wailesi osati m’masamba a mchezo, ndipo apempha anthu omwe akonzeka, kuti akabayitse katemerayu kuti adziteteze ku nthendayi. “Ndachita zimenezi osati ngati episkopi koma ngati mzika ya dziko lino. Pali nkhani zambiri zomwe zikumveka maka pa masamba a mchezo a internet anthu ena akufuna adzichuluka nzeru pa za katemerayu; nkhani yakula ndi ya ma side effects. Mauthenga olondola akuchokera kwa a zaumoyo ndipo amalengezedwa pa wayilesi osati pa masamba a mchezo. Uyu si katemera oyamba ifeyo kulandira ndipo katemera aliyense amakhala ndi mavuto ake ndipo chifukwa sizikhala zokakamiza, aliyense akuyenera kuchimva mu mtima mwake ndi kukalandira katemerayo. Mankhwala ena aliwonse amakhala ndi mavuto ake potengera ndi kusiyana kwa matupi athu,” anatero Ambuye Stima. Iwo ati ino ndi nthawi yoti anthu mdziko muno azichita mapemphero othokoza Mulungu kaamba komvera ndi kuyankha mapemphero awo kuti papezeke mankhwala olimbana ndi kachilombo ka Coronavirus kuti nthendayi igonjetsedwe. “A Papa anatipempha tonse kuti tipemphere zolimba. Ifenso maepiskopi m’maiko osiyanasiyana tinapempha akhristu kuti tizichita mapemphero ndipo mapemphero athuwo ayankhidwa tsopano kudzera mwa akatsiwiri ena a sayansi omwe apanga katemera ameneyu ndipo wabwera ndiye kuti tikuyenera timugwiritse ntchito,” anatero Ambuye Stima.",https://www.radiomaria.mw/ambuye-stima-apempha-anthu-apewe-kumvera-mauthenga-a-bodza-okhudza-katemera-wa-covid-19/,"March 19, 2021",Izahaki Mwacha
Bungwe la Red Cross Lapereka Ndalama Kwa Anthu Okhudzidwa ndi Kusefukira Kwa Madzi ku Ntcheu,"Bungwe la Malawi Red Cross society (MRCS) ndi thandizo lan dalama kuchokera ku European Union (EU), lachitatu pa 17 March, 2021 lapeleka ndalama kwa anthu okwana 116 a m’boma la Ntcheu omwe anakhudzidwa ndi ngozi ya kusefukira kwa madzi zomwe zinachititsa kuti nyumba kuphatikizapo Katundu wawo akokoloke ndi madziwa. Anthuwa ndi a m’madera a Phanga kwa mfumu yaikulu Masasa ndiponso ena ozungulira sukulu ya Thokozani mdera la mfumu yaikulu Ganya m’bomalo. Washon: Ndi udindo wathu Poyankhula pambuyo popereka thandizoli, wofalitsa nkhani ku bungwe la Malawi Red Cross society a Felix Washoni anati bungweli lachita izi potsatira kafukufuku yemwe wawonetsa kuti anthuwa akufunika thandizo la msanga. Iwo anati ndi udindo wawo pamodzi ndi boma kuwonetsetsa kuti anthuwa ali ndi pokhala. M’mawu ake mlangizi owona za ngozi zogwa mwadzidzidzi m’bomali a Jonathan Kapatsa anayamikira bungweli kaamba ka thandizoli lomwe akuti lafika mu nthawi yake. Anthuwa alandira ndalama zapakati pa 25 sauzande kwacha ndi 65 sauzande kwacha potengera momwe ngoziyi yakhudzira mabanjawa. Ndalama zokwana MK 5,525,000.00 (five million five hundred and twenty-five thousand Kwacha) ndi zomwe zaperekedwa kwa anthu patsikuli.",https://www.radiomaria.mw/bungwe-la-red-cross-lapereka-ndalama-kwa-anthu-okhudzidwa-ndi-kusefukira-kwa-madzi-ku-ntcheu/,"March 19, 2021",Izahaki Mwacha
Ntchito Yopereka Katemera Wa Covid-19 Yayamba M’boma La Ntcheu,"Ntchito yopereka katemera wa nthenda ya Covid-19 ayikhazikitsa m’boma la Ntcheu lachitatu pa 17 March, 2021. Poyankhula pa mkumano omwe unasonkhanitsa akuluakulu a khonsoloyi, m’modzi mwa akuluakulu pa chipatala cha bomalo, Dr. William Chinsenga anati katemerayu ndi ofunika kwambiri kwa mzika za dziko lino ndipo kuti anthu akuyenera kulandira katemerayu mwayi oterewu ukawapeza. Katemera wa Astrazeneca Dr. Chinsenga anati katemerayu athandiza dziko la Malawi kulimbana ndi nthenda ya Covid1-9. Poyankhulapo m’modzi mwa ogwira ntchito ku bungwe la World Vision m’bomalo a Charles Gwengwe  anati bungwe lawo litenga udindo wofotokozera anthu za kufunika kolandira katemerayu. Pakadali pano anthu omwe akuyembekezeka kulandira katemerayu ndi monga ogwira ntchito zaumoyo, achitetezo, ndi magulu ena okhudzidwa kuphatikizapo olemba nkhani.",https://www.radiomaria.mw/ntchito-yopereka-katemera-wa-covid-19-yayamba-mboma-la-ntcheu/,"March 19, 2021",Izahaki Mwacha
Papa Wati Yosefe Woyera Ndi Chitsanzo Kwa Ansembe Onse,"Pa mkumano wake lachinayi ndi gulu la ansembe ochokera m’dziko la Belgium omwe padakali pano akuchita maphunziro awo ku Belgian Pontifical College ku Rome m’dziko la Italy, Papa Francisco wati Yosefe Woyera ndi chitsanzo kwa ansembe onse. Iye wati ansembe akuyenera kuphunzira utate weniweni kuchokera kwa Yosefe Woyera poyang’anira bwino akhristu awo. “Zikuchitirani ubwino ngati mutatenga Yosefe Woyera kukhala chitsanzo cha utumiki wanu kuti muphunzire utate weniweni omwe mukuwusowa ngati abusa a nkhosa za Ambuye,” watero Papa Francisco. Iye wati Yosefe Woyera anavomera kulandira ndi manja awiri Amayi Maria ndi mwana Yesu mwa chikhulupiriro. Pamenepa Papa’yu wati Yosefe Woyera ndi katswiri weniweni wa moyo wa uzimu komanso katswiri posinkhasinkha cholinga cha Mulungu. Iye walangiza ansembe kuti pamene afika pa parish chinthu chofunika kwambiri ndiye kukonda akhristu osati kuthamanga kulengeza zofuna zawo. Papa Francisco wati Yosefe Woyera anagwira ntchito yake modzichepetsa komanso mwa kachetechete makhalidwe omwe iye wati ndi ofunika kwa wansembe. Pa mkumanowu iye wakumbutsa gulu la ansembe omwe akuchita maphunziro awo ku Belgian Pontifical College ku Rome kuti Papa Yohane Paulo Wachiwiri Woyera nayenso anachita maphunziro ake ku college yomweyi ali wansembe kuyambira m’chaka cha 1946 mpaka 1948. Pokondwerera kuti tsopano papita zaka 150 kuchokera pomwe Papa Pio wa 9 adalengeza kuti Yosefe Woyera ndi nkhoswe ya Mpingo wa Katolika m’chaka cha 1870, Papa Francisco chaka chatha adalemba kalata yotchedwa Patris Corde m’chilatini kapena kuti Ndi Mtima wa Utate. Iye adalengeza kuti Mpingo ukondwerere chaka cha Yosefe Woyera kuyambira pa 8 December 2020 mpaka pa 8 December 2021. Kalatayi ikufotokoza kuti Yosefe Woyera ndi tate wokondeka, ndi tate wa ntchito za chipulumutso zogwirika mwa kachetechete pongotchula zochepa. Ndipo lachisanu pa 19 March 2021 lomwe ndi chaka cha Yosefe Woyera mwamuna wa Amayi Maria, Papa Francisco watsekulira chaka cha ma banja cha Amoris Laetitia m’chilatini kapena kuti Ubwino wa Chikondi M’banja. Chakachi chidzatsekedwa pa 26 June 2022 ndi msonkhano wa mabanja pa dziko lonse ku Rome.",https://www.radiomaria.mw/papa-wati-yosefe-woyera-ndi-chitsanzo-kwa-ansembe-onse/,"March 19, 2021",Izahaki Mwacha
Bungwe la TIPOLISO Lapempha Makolo Ateteze Ana Ku Covid-19,"Bungwe la Tikondane Positive Living Support Organization (TIPOLISO) lati liwonetsetsa kuti sukulu zomwe zimayang’aniridwa ndi bungweli, zikutsatira njira zomwe boma linakhazikitsa zopewera nthenda ya Covid-19. Mkulu wa bungweli mayi Celina Bomani anena izi ku Chipini m’boma la Zomba, pomwe amakayendera sukuluzi. Iwo ati ndi udindo wa makolo kuphunzitsa ana za kapewedwe ka nthendayi kaamba koti ndi omwe amakhala ndi anawa asanapite ku sukulu. “Makolo tikugwira nawo ntchito yotamandika powonetsetsa kuti akuphunzitsa ana awo za kapewedwe ka nthendayi monga kuvala mask akamabwera ku sukulu,” anatero mayi Boman. Mwazina mayi Bomani ati kupatula kupereka maphunziro, bungwelinso likugwira ntchito zina monga kuteteza zachilengedwe, kuphunzitsa za ulimi wa mlera nthaka komanso kusamalira ana amasiye. Ntchitoyi ikugwiridwa m’madera Group Village Headman Mwangata, Kapalasa, Kalaliki, Balamanja komanso Mbulukutu m’boma la Zomba.",https://www.radiomaria.mw/bungwe-la-tipoliso-lapempha-makolo-ateteze-ana-ku-covid-19/,"March 18, 2021",Izahaki Mwacha
Papa Wasankha Mzimayi Kukhala Mlembi Wa Bungwe Lowona Za Baibulo,"Kwa nthawi yoyamba Papa Francisco wasankha mzimayi pa udindo wa mlembi wa bungwe la ku likulu la Mpingo wa Katolika ku Vatican lowona za Baibulo lodziwika kuti Pontifical Biblical Commission. Iye wasankha pa udindo wa ukuluwu Sister Professor Nuria Calduch-Benages wa chipani cha a sisitere odziwika kuti Missionary Daughters of the Holy Family of Nazareth, yemwe ndi katswiri pa nkhani za Baibulo. Sister Professor Calduch-Benages omwe kwawo ndi ku Spain amaphunzitsa phunziro la Baibulo ku sukulu ya ukachenjede ya Gregorian Pontifical University ku Rome m’dziko la Italy. Iwo akhala membala wa Pontifical Biblical Commission kuyambira m’chaka cha 2014 ndipo posachedwapa asankhidwanso kukhala membala wa bungweli kwa zaka zina zisanu. M’chaka cha 2008, Sister Professor Calduch-Benages anachita nawo msonkhano wa Sinodi ya ma episkopi a Mpingo wa Katolika ku Rome ngati katswiri pa za kufunika kwa mawu a Mulungu m’moyo wa Mpingo (an expert in the General Assembly of the Synod of Bishops focusing on “The Word of God in the Life and Mission of the Church).",https://www.radiomaria.mw/papa-wasankha-mzimayi-kukhala-mlembi-wa-bungwe-lowona-za-baibulo/,"March 18, 2021",Izahaki Mwacha
Dziko la Tanzania Lakhazikitsa Masiku 14 Okhudza Maliro a President Magufuli,"Dziko la Tanzania lakhazikitsa masiku khumi ndi anayi (14) kuti akhale okhudza maliro a president wa dzikolo John Pombe Joseph Magufuli yemwe wamwalira dzulo mu mzinda wa Dar Es Salaam mdzikolo. Wamwalira ndi nthenda ya mtima-Magufuli Malingana ndi wachiwiri kwa mtsogoleriyu Samia Suluhu Hassan, president Magufuli wamwalira madzulo lachitatu atadwala kwa nthawi yochepa nthenda ya mtima. Koma polankhulapo, mtsogoleri wa otsutsa boma mdzikolo Tundu Lisu wati uthenga wa imfa ya Magufuli si wa chilendo kwa iye ndipo wati presidenti-yu wakhala akudwala nthenda ya COVID-19 kwa nthawi yayitali, ngakhale boma lakhala likutsutsa izi ponena kuti presidentiyu ali bwino. President wa dziko la Kenya, Uhuru Kenyata wakhazikitsa mdziko lake masiku asanu ndi limodzi (6) okhudza malirowa ndipo atsogoleri a maiko ena apereka mauthenga awo a chipepeso ku dzikolo monga president wa dziko lino, Somalia, Venezuela, president wakale wa dziko la Nigeria Goodluck Jonathan ndi ena ambiri.",https://www.radiomaria.mw/dziko-la-tanzania-lakhazikitsa-masiku-14-okhudza-maliro-a-president-magufuli/,"March 18, 2021",Izahaki Mwacha
Papa Wati Ndi Wokhudzidwa Ndi Mavuto A M’dziko La Paraguay,"Mtsogoleri wa mpingo wa katolika pa dziko lonse Papa Francisko wati ndi wokhudzidwa ndi mavuto a zandale komanso zaumoyo mdziko la Paraguay. Papa wanena izi polankhula ku dziko lonse kudzera pa wayilesi ya kanema ndi makina a intaneti kuchokera m’chipinda chosungira ma buku. Pamenepa iye wapempherera dzikoli ndipo wapempha atsogoleri ake kuti achite zokambirana pofuna kuti mtendere ubwelerenso mchimake m’dzikolo. “Kudzera mu uneneri wa Amayi Maria a mirakuli a ku Caacupé nkhoswe ya dziko la Paraguay ndikupempha Ambuye Yesu Mfumu ya Mtendere kuti mtendere ubwelerenso m’dzikoli,” watero Papa Francisco. Anthu m’dzikoli akhala akuchita ziwonetsero zosonyeza kusakondwa kwawo kaamba ka mavuto a za chuma omwe anthu m’dzikolo akukumana nawo kuphatikizapo mavuto a za umoyo malinga ndi kukwera kwa chiwerengero cha anthu omwe akugwidwa ndi nthenda ya Covid-19. Ndipo popitiriza kuphunzitsa akhristu pa mutu wa mapemphero Papa Francisco wati pochita mapemphero akhristu amakhala pa ubale weniweni ndi Utatu Woyera: Mulungu Atate, Mulungu Mwana ndi Mulungu Mzimu Woyera ndipo wati ndi Mulungu Mzimu Woyera yemwe amathandiza akhristu kupemphera bwino.",https://www.radiomaria.mw/papa-wati-ndi-wokhudzidwa-ndi-mavuto-a-mdziko-la-paraguay/,"March 18, 2021",Izahaki Mwacha
Anthu a Dera la Zomba Chisi Apereka Madandaulo Kwa Phungu Wawo,"Anthu a mdera la Zomba Chisi apereka kalata ya madandaulo awo kwa phungu wa dera lawo Mark Bottoman kuti akonze ena mwa mavuto omwe derali likukumana nawo. Botomani (kumanja) kulandira kalatayo Malinga ndi kalatayi, derali likukumana ndi mavuto monga kusowa kwa misewu komanso milatho yabwino komanso kuwonongeka kwa chilengedwe mwazina. Polankhulapo pambuyo popereka madandaulowa Group Village Headman Chaweza ati iwo pamodzi ndi anthu a mdera lawo akufunanso awone momwe ndalama ya chitukuko chakudera ya CDF imagwirira ntchito. Malinga ndi kalatayi yomwe yasayinidwa ndi ma gulupu anayi a mderali, ena mwa mavuto omwe kalatayi yapempha phunguyu kuti akonze ndi monga, kukonza nsewu wa Mamphanda kupita ku Naphali, kukonzanso tchingo lomwe lili mu mtsinje wa Phalombe, kuyika mlatho pa mtsinje wa Mtsukamatumbo, kungotchulapo zochepa chabe. Anthuwa adandaulanso kuti mavuto a kusintha kwa nyengo achititsa kuti derali liyambe kukhudzidwa ndi ngozi zogwa mwadzidzidzi nthawi ndi nthawi. Poyankhapo pa za madandaulowa phungu wa derali a Mark Bottoman ati awonetsetsa kuti ntchito zomwe zinayambika kale ziyende mu nthawi yake popeza ena mwa mavuto omwe anayimitsa ntchitozi ali mkati mokonzedwa.  Koma Group Village Headman Chaweza anati ngakhale apereka kalatayi, iwo sanakhutire ndi zomwe phunguyu wanena atalandira kalatayi ponena kuti sakudziwa momwe ndalama ya chitukuko cha kudera ya CDF imagwirira ntchito. Iwo ati zimenezi zikuwapatsa nkhawa ndipo ndi zokaikitsa ngati madandaulo omwe aperekawa akonzedwe mwachangu kaamba koti palibe kulumikizana kulikonse pakati pa phunguyu ndi anthu akudera kwake. Polankhulapo pa nkhaniyi, mkulu woyendetsa ntchito ku bungwe la zachitukuko mu mpingo wa katolika la Catholic Development Commision (CADECOM) lomwe likugwira ntchito zake mderali, a Aaron Kandiwo Mtaya ati ali ndi chikhulupiriro kuti mkumanowu ubala zipatso kaamba koti tsopano anthu a kudera akumana ndi phungu wawo ndi kumutulira nkhawa zawo. A Mtaya atinso bungwe lawo liyetsetsa kutsatira ntchito zomwe zizigwiridwa kuderali komanso kukonza mavuto omwe aziyimitsa ntchitozo. Bungwe la CADECOM likugwira ntchito yozindikiritsa anthu a m’maboma a Zomba, Balaka, Machinga ndi Chikwawa za udindo omwe ali nawo pa nkhani zosamalira za chilengedwe komanso chitukuko cha madera awo. Ntchitoyi akuyigwira ndi thandizo la ndalama zochokera ku boma la dziko la Scottland kudzera ku bungwe la Trocaire komanso SCAIF.",https://www.radiomaria.mw/anthu-a-dera-la-zomba-chisi-apereka-madandaulo-kwa-phungu-wawo/,"March 16, 2021",Izahaki Mwacha
Bungwe la MRA Ladandaula ndi Anthu Ozemba Msonkho,"Bungwe lotolera msonkho mdziko muno la Malawi Revenue Authority (MRA) ladandaula ndi anthu komanso magulu omwe ali ndi khalidwe lozemba kapena kupanga zachinyengo polipira nsonkho. Mkulu owona za ubale wa bungweli ndi anthu yemwenso ndi mneneri wa bungweri Steven Kapoloma wanena izi potsatira kafukufuku yemwe Radio Maria Malawi inachita maka pa m’mene ntchito yolimbikitsa anthu kupereka msonkho mosakakamizidwa ikuyendera yomwe bungweli linakhazikitsa m’mbuyomu. Kapoloma: Akamberembere achuluka Kapoloma wati kudzera mu ndondomeko za makono zopezera uthenga komanso kulipira msonkho ku bungweli zomwe zinayamba kugwira ntchito, pali akamberembere ena omwe akuzemba ndi kuthawa kukhoma msonkho pa katundu ochokera kunja ndiponso ogulitsa mdziko muno. Iye anati izi ndi zinthu zina zomwe zikubwezera m’mbuyo ntchito yotolera ndalama za boma koma iye anati bungweli silikugona tulo ndipo likuchita chotheka kuthana ndi atambwali a mtunduwu. Koma malingana ndi anthu omwe amasatira bwino nkhani za msonkho anati kuchuluka kwa anthu ozemba kulipira msonkho kumatanthauza kuti pena pake pali vuto makamaka ngati anthu sakukhutisidwa ndi kufunika kolipira msonkho mosakakamizidwa. Katswiriyu Emanuel Kaluluma wa kapani yapereka upangiri wa msonkho ya EK Consultant ya mu mzinda wa Blantyre, analoza chala bungweli kuti nthawi yakwana yoti bungweri lizithanso kuwuza chilungamo boma lomwe limagwiritsa ntchito ndalama za msonkhozi kuti lizichita chitukuko chokwanira komanso kutumikira anthu mokwanira. Iye anati bungweli lili ndi kuthekera kolangiza boma kudzera ku nduna ya za chuma kuti limakumana ndi vuto lolephera kukwaniritsa mulingo wake wa ndalama zotolera ku msonkho kaamba ka kunyinyirika kwa anthu opereka msonkho kaamba ka kusakhutira pa kagwiridwe ntchito ka ndalamazi. Bungwe la MRA linakhazikitsa njira zamakono monga Msonkho Online yomwe imapereka mpata kwa anthu kupeza uthenga okhudza msonkho komanso kulipira kudzera pa makina a kompyuta. Padakali pano bungweri labweretsanso mpikisano kwa anthu ogula malonda kufunsa lisiti la bungweli pamene pamene agula katundu, omwe ukutchedwa Kuiphula Ndi Lisiti Langa Promotion omwe ufike mwezi wa May ndipo ukuchitikira m’mizinda ya Blantyre, Lilongwe, Mzuzu ndi Zomba.",https://www.radiomaria.mw/bungwe-la-mra-ladandaula-ndi-anthu-ozemba-msonkho/,"March 16, 2021",Izahaki Mwacha
Mpingo wa Katolika Sungadalitse Ukwati Wa Anthu Ofanana Ziwalo- Papa,"Mtsogoleri wa Mpingo wa Katolika pa dziko lonse Papa Francisco wati mpingowu sungathe kudalitsa maukwati a amuna kapena akazi okhaokha. Malinga ndi kalata yomwe bungwe lomwe limalimbikitsa ndi kuteteza chikhulupiriro cha mpingo wa Katolika, latulutsa lolemba pa 15 March 2021, yokhudza ma ukwati a anthu a amuna kapena akazi okha okha ndipo kalatayi yavomerezedwa ndi Papa Francisco, yati mpingo wa katolika sungathe kudalitsa maukwati a anthu a amuna kapena akazi okhaokha. Bungweli lati Mpingo wa Katolika ulibe mphamvu zochitira zimenezi ndipo latsindika kuti ndi zosaloredwa ndipo pa chifukwa ichi lati ansembe sakuloredwa mwa njira ina iliyonse kudalitsa ma ukwati a anthu a amuna kapena akazi okhaokha. Bungwe lolimbikitsa ndi kuteteza chikhulupiriro cha Mpingo wa Katolikali lati pamene Mpingo ukunena kuti sungathe kudalitsa ma ukwati oterewa poyamba sukuweruza anthu omwe nkhaniyi ikuwakhudza, kachiwiri Mpingo sukuchita tsankho lina lililonse ndipo kachitatu sukuwasala koma kuti nkhani yaikulu yagona pa ma ukwati awo. Yankho lomwe bungweli lapereka likutsatira funso kapena kuti dubium m’chilatini lomwe anthu ena akhala akufunsa pa nkhani ya ma ukwati a anthu a amuna kapena akazi okhaokha ngati ndi ovomerezeka. Mpingo wa Katolika umalola ndi kuvomereza ukwati pakati pa mamuna ndi mkazi omwe avomera mwa kufuna kwao kuti adzakhala limodzi mpaka imfa kuwalekanitsa.",https://www.radiomaria.mw/mpingo-wa-katolika-sungadalitse-ukwati-wa-anthu-ofanana-ziwalo-papa/,"March 16, 2021",Izahaki Mwacha
Maphunziro Asokonekera pa Sukulu ya Mpondasi ku Mangochi Kaamba ka Nkhani za Katemera wa COVID-19,"Maphunziro anasokonekera ku m’mawaku pa sukulu ya pulaimale ya Mpondasi m’boma la Mangochi patafika anthu ena omwe ophunzira amaganiza ngati ndi opereka katemera wa nthenda ya Covid-19. Watsimikiza za chipolowecho-Maida Wofalitsa nkhani za apolisi m’bomalo Inspector Roderick Maida watsimikiza za nkhaniyi ndipo wati chipolowechi chinayamba pamene pa sukuluyi panafika anthu ogwira ntchito ku kampani ya Old Mutual Insurance omwe amaganiziridwa kuti ndi obaya katemera. Anthu ena a m’mudzi anatengerapo mwayi pa chipolowechi ndi kuthyola chipinda china chomwe amasungira ufa wa phala ndipo aba matumba okwana 1,185 olemera makilogalamu awiri lililonse komanso makatoni awiri a sopo wa U-Fresh. Padakalipano apolisi akusakasaka anthuwa aba katunduyu ndipo akapezeka amangidw andi kuyimbidwa mlandu. Padakalipano apolisiwa paempha ophunzira kuti asadere nkhawa za katemera chifukwa aliyense adzibayidwa mwa kufuna kwake ndipo apemphanso anthu a midzi yozungulira sukulu za m’bomali kuti apewe kuwononga katundu wapa sukulu ndipo m’malo mwake akhale patsogolo poteteza sukuluzo.",https://www.radiomaria.mw/maphunziro-asokonekera-pa-sukulu-ya-mpondasi-ku-mangochi-kaamba-ka-nkhani-za-katemera-wa-covid-19/,"March 16, 2021",Izahaki Mwacha
Papa Francisko Wakwanitsa Zaka Zisanu Ndi Zitatu Ali Papa,"Zaka zisanu ndi zitatu zapitazo pa 13 March 2013, Cardinal Jorge Mario Bergoglio anamusankha kukhala m’lowam’malo wa Petulo Woyera yemwe ndi Papa woyamba. Iye anasankha kutchedwa kuti Papa Francisco pofuna kupereka ulemu wa padera kwa Francisco Woyera wa ku Assisi ndipo ndi Papa woyamba kusankha dzina la Francisco. Koma si pokhapo, iye ndi wansembe woyamba wa chipani cha ma Jesuit kapena kuti Society of Jesus m’chingerezi kukhala Papa ndiponso ndi wansembe woyamba wochokera ku Latin America kukhala Papa.  Pa udindo wake ngati Papa pali zambiri zomwe zachitika ndipo ndi Papa yemwe wabweretsa kusintha pa kachitidwe ka zinthu m’magawo osiyana-siyana zija m’chingerezi amati ma reforms pofuna kuti akhristu aziyendera limodzi polalikira za Uthenga wa Chipulumutso. Papa Francisco ali ndi ngodya zitatu zoyendetsera Mpingo. Poyamba kuti atsogoleri a Mpingo akhale pafupi ndi akhristu awo, kachiwiri kuti Mpingo uyendere limodzi ndipo pomaliza kuti umishonare wa Mpingo uwonekere. Ndi m’chaka cha 2013, Papa Francisco analemba kalata yake yotchedwa Evangelii gaudium yomwe ndi muuni wa u Papa wake. Mkalata’yi anafotokoza za kufunika kolalikira Uthenga wa Chipulumutso ndi chimwemwe komanso kuti pakhale kusintha pa m’mene ma udindo ndi mautumiki osiyanasiyana agwilira ntchito pofuna kuti Uthenga Wabwino ufikire anthu onse monga Yesu Khristu mwini afunira. Iye ndi Papa yemwe akutsindikanso za kufunika kwa moyo wa banja kudzera m’kalata yake yotchedwa Amoris Laetitia komanso ndi Papa yemwe akufuna kuonetsetsa kuti ana akutetezedwa mu Mpingo kudzera mu bungwe la Pontifical Commission for the Protection of Minors. Nkhani yosamala chilengedwe ndi nkhani ina ya pa mtima pake yomwe akufotokoza mkalata yake yotchedwa Laudato Si. Ndi Papa yemwe wabweretsa kusintha pa nkhani za chuma ku likulu la Mpingo ku Vatican pofuna kuwonetsetsa kuti chuma chikusamalidwa komanso kuti nkhani zokhudza chuma zikuchitika poyera, transparency and accountability m’chingerezi. Iye ndi Papa yemwe mtima wake uli pa anthu osauka, anthu othawa kwao pa zifukwa zosiyana-siyana, anthu achikulire komanso iye wakhala akutsindika za kufunika kwa ubale wabwino pakati pa anthu kuti anthu akuyenera kukhalitsana bwino ngati banja limodzi la Mulungu. Pomaliza ndi Papa yemwe akutsindika za chifundo cha Mulungu chomwe amachiwonetsa kwa anthu ake nthawi zonse ndipo amawakhudza anthuwo mu njira zosiyana-siyana kuti choncho pakhale ubale weniweni pakati pa iye ndi anthuwo.",https://www.radiomaria.mw/papa-francisko-wakwanitsa-zaka-zisanu-ndi-zitatu-ali-papa/,"March 14, 2021",Izahaki Mwacha
Nduna Ya Za Malo Yalowelerapo Pa Mpungwepungwe Wokhudza Malo Ena Ku Lilongwe,"Nduna yowona za malo, nyumba komanso chitukuko cha madera a mtawuni a Kezzie Msukwa ati anthu a ku dera la Chitipi kwa Njewa ku Lilongwe ali ndi ufulu onse wa umwini wa malo omwe akhala akulimbirana ndi mzika ina ya mdziko la Bangladesh. Iwo anena izi polankhula ndi nyumba ina yosindikiza nkhani pa makina a intaneti kutsatira chigamulo cha ku bwalo lalikulu la milandu la High Court pamene masiku apitawa Judge Kenyatta Nyirenda wagamula mokomera mzika ya ku Bangladesh-yi a Muhammad Manani kuti ndiye mwini malowa osati anthu a kuderali. Walowelerapo-Msukwa Ndunayi yawonetsa kukhumudwa ndi momwe nkhaniyi yayendera koma inakana kuyankhulapo pa zomwe boma lichite kuti malowa abwelere kwa anthuwa. Malowa omwe ndi okwana ma hekitala 166 akhala ali pa mpungwepungwe kwa nthawi yaitali pofuna kudziwa za mwini wake weniweni. Ndunayi yati mzika ya ku Bangladesh-yi idalephera kuwonetsa umboni wa malowa pomwe iwo adapita kukayendera malowa zomwe anati zidawachititsa kuti awuze mafumu a ku derali kuti agawe malowa kwa anthu. Iwo anawonjeranso kunena kuti mkuluyi ali ndi mapepala a malo ena omwe ali m’mbali mwa msewu omwe uli kufupi ndi komwe kuli malo akunenedwawa ndipo ndi odabwa pa za mapepala omwe adakapereka ku bwalo la milandu la High Court kuti oweruza agamule mokomelr mzika ya kunjayi. Apa a Msukwa anakana kulankhulapo zambiri pa zomwe unduna wawo uchite pofuna kuwathandiza anthu a ku derali kuti malowa abwelere m’manja mwawo. Pakadali pano anthu a kudelali ati achita chothekera kukamang’ala ku bwalo la milandu la Supreme pa za nkhaniyi kuti apeze chilungamo choyenera ponena kuti chigamulo cha Judge Kenyatta Nyirenda sichidayende mwachilungamo. Anthuwa anena izi pa msonkhano wa atolankhani omwe anachititsa lachisanu ku malowa motsogozedwa ndi a Alfonso Zudu Jamali komanso Group Village Headman Nakutepa komwe anati iwo sakusunthika ndi chigamulochi. Iwo akuti sadauzidwe kuti nkhani yokhudza maloyi ili ku bwalo la milandu ndipo adabwa ndi kubwera kwa chigamulochi. Apa anthuwa apempha anthu ena akufuna kwabwino kuti awathandize kuti apeze akatswiri a za malamulo omwe angawathandize ku bwalo la milandu la Supreme kuti ateteze malo omwe akuti adawasiyira ndi makolo awo.",https://www.radiomaria.mw/nduna-ya-za-malo-yalowelerapo-pa-mpungwepungwe-wokhudza-malo-ena-ku-lilongwe/,"March 14, 2021",Izahaki Mwacha
Papa Wachita Zokambirana Ndi Mtsogoleri Wa Dziko La Portugal,"Ofesi yofalitsa mauthenga ku likulu la mpingo wa katolika ku Vatican, yalengeza za nkumano wa Papa Francisco ndi President Marcelo Rebelo de Sousa wa dziko la Portugal lachisanu ku likulu la Mpingowu ku Vatican. Mu zokambirana zawo atsogoleri awiriwa ati ndi okhutira ndi ubale wabwino omwe ulipo pakati pa likulu la Mpingo wa Katolika ndi dziko la Portugal. Sousa ndi Papa Francisko Koma si pokhapo, mbali zonse ziwiri ndi zokondwa ndi ntchito yotamandika yomwe Mpingo wa Katolika m’dziko la Portugal ukugwira maka pa nkhani ya za umoyo monga kuteteza moyo kuyambira pa chiyambi mpaka ku mapeto komanso pa za mliri wa coronavirus. Atsogoleriwa akambirananso za kufunika kwa ubale wabwino pakati pa anthu m’dzikolo komanso za mgwirizano wa maiko a ku ulaya, European Union (EU) omwe ukutsogoleredwa ndi dziko la Portugal. Atatha kukumana ndi Papa Francisco President de Sousa anakumananso ndi mlembi wa mkulu wa likulu la Mpingo wa Katolika, Cardinal Pietro Parolin komanso mkulu wa ofesi yoona za ubale wa likulu la Mpingo wa Katolika ndi maiko ena, Archbishop Paul Gallagher. Likulu la Mpingo wa Katolika pa dziko lonse liri pa ubale wa ukazembe ndi maiko 183.",https://www.radiomaria.mw/papa-wachita-zokambirana-ndi-mtsogoleri-wa-dziko-la-portugal/,"March 14, 2021",Izahaki Mwacha
"Papa Akhazikitsa Knock Shrine Kukhala Malo a AMayi Maria, Ukaristia","Lachisanu sabata ya mawa pa 19 March ndi tsiku la chaka cha Yosefe Woyera, mwamuna wa Amayi Maria. Malo oyera a Knock mdziko la Ireland Pa tsikuli, Papa Francisco adzakhazikitsa kudzera pa uthenga wa pa kanema, malo ena oyera otchedwa Knock Shrine m’dziko la Ireland kukhala malo oyera a Amayi Maria komanso malo a Ukaristia komwe akhristu ochokera maiko osiyanasiyana atha kupita kukapemphera (International Marian and Eucharistic shrine). Polankhulapo pa nkhaniyi, Ambuye Michael Neary omwe ndi Archbishop wa Archdiocese ya Tuam m’dziko la Ireland ati ndi koyenera kupereka ulemuwu pa tsiku la chaka cha Yosefe Woyera kaamba koti Amayi Maria, Yosefe Woyera, Ambuye Yesu komanso Yohane Woyera mlembi wa Uthenga Wabwino m’Baibulo anawonekera pa malowa pa 21 August m’chaka cha 1879. Papa Francisko pa ulendo wake wa m’mbuyomu ku Knock Shrine Kafukufuku yemwe likulu la Mpingo wa Katolika linachita mchaka cha 1879 ndi 1936 anapeza kuti zomwe zinachitika pa malowa pa 21 August 1879 ndi zoonadi. Papa Yohane Paulo Wachiwiri Woyera anafika pa malowa m’chaka cha 1979, Mother Teresa Woyera m’chaka cha 1993 ndipo Papa Francisco m’chaka cha 2018.",https://www.radiomaria.mw/papa-akhazikitsa-knock-shrine-kukhala-malo-a-amayi-maria-ukaristia/,"March 13, 2021",Izahaki Mwacha
Atolankhani Ali ndi Udindo Waukulu Pothetsa Katangale – ACB,"Bungwe lothana ndi katangale komanso ziphuphu m’dziko muno la Anti Corruption Bureau (ACB) lati atolankhani ali ndi udindo waukulu ozindikiritsa anthu za kuyipa kwa mchitidwe wa katangale ndi ziphuphu m’dziko muno. Mkulu wofalitsa nkhani ku bungweli mayi Egrita Ndala anena izi pa maphunziro a tsiku limodzi omwe bungweli linakonzera atolankhani a m’boma la Mangochi powazindikiritsa za udindo wawo pa ntchito yolimbana ndi katangale. Ndala: Atolankhani ndi gulu lofunikira kwambiri Iwo ati atolankhani ndi imodzi mwa nsanamira mu ndondomeko yachiwiri yolimbana ndi ziphuphu m’Malawi yomwe inakhazikitsidwa. Mayi Ndala ati pomwe atolankhani ali ndi kuthekera kofikira magulu osiyanasiyana a anthu, atolankhaniwa atha kuthandiza kusintha zinthu pozindikiritsa anthu za kuyipa kwa mchitidwe wa katangale ndi ziphuphu. “Tikufuna atolankhani azindikire  kuti iwowa ndi gulu lofunikira kwambiri kaamba koti pamene ali akhoza kuthandizira kusintha zinthu popeza amatha kufikira anthu ambiri,” anatero mayi Ndala. Iwo atinso kudzera mwa atolankhani, bungweli litha kufikira anthu osiyanasiyana omwe amamvera, kuwerenga kapena kuwonera zomwe atolankhaniwa amalemba.",https://www.radiomaria.mw/atolankhani-ali-ndi-udindo-waukulu-pothetsa-katangale-acb/,"March 13, 2021",Izahaki Mwacha
Mabungwe Omenyera Ufulu wa Anthu Akufuna Amayi Adzipatsidwa Makontalikiti Ambiri,"Mabungwe awiri omenyela ufulu wa anthu omwe ndi a Centre for Human Rights and Rehabilitation (CHRR) komanso bungwe lina la m’dziko la Uganda la African Freedom of Information Centre apempha boma kuti liyike chidwi popereka ma kontalakiti ochuluka kwa amayi omwe amachita ntchito za malonda. Mabungwewa apereka pempholi kudzera mu kalata yomwe atulutsa mogwirizana ngati mbali imodzi yokondwelera tsiku lokumbukira amayi pa dziko lonse International Women’s Day lomwe lakumbukiridwa pa 8 March. Wasayinira nawo kalatayo-Kaiyatsa Iwo ati kafukufuku wawo waposachedwa adawonetsa kuti amayi ngakhale ali ndi chiwerengero chachikulu m’dziko muno, akupitilirabe kukhala ndi mwayi wochepa okhala nawo m’maudindo akuluakulu kuphatikizapo mu ntchito za malonda. Mabungwewa ati ndi zokhumudwitsa kuti makontalakiti ochepetsetsa a boma amapita kwa amayi ngakhale ali ndi kuthekera kochita ntchito zambiri. Kafukufukuyu akuti adapezanso kuti ma kontalakitala achizimayiwa amakumana ndi nkhanza zosiyanasiyana kuphatikizapo kufunsidwa kuti agone nawo kuti akonderedwe popatsidwa ntchito zoti agwire. Zomwe kafukukufuyu adapeza zidagwirizana ndi zomwe bank ya pa dziko lonse ya World Bank idapezanso mukafukufuku wake yemwe adaonetsa kuti makontalakita achizimayi amafunsidwa zochuluka ngati zodziyenereza pa ntchito yawo komanso kuti pamakhala zotchinga zambiri pamene akufuna kulembetsa mu kaundula molingana ndi ntchito zomwe akugwira popereka chitsanzo cha ku nthambi yowona za misewu ya National Roads Authority. Mkulu wa bungwe la Centre for Human Rights and Rehabilitation (CHRR) a Micheal Kaiyatsa komanso mkulu wa bungwe African Freedom of Information Centre (AFIC) a Gilbert Sendugwa ati izi ndi zobwezera m’mbuyo kuchita bwino pakati pa amayiwa ponena kuti nawonso ali ndi ufulu wochita malonda mofanana ndi amuna. Iwo anapeleka chitsanzo cha gawo 20 ndime yoyamba ya malamulo aakulu a dziko lino lomwe limaletsa kutsekelezana pochita zinthu zina kamba koti munthu aliyense ali ndi ufulu ofanana ndi nzake posawerengera kusiyana kwa zinthu zina. Kalatayi yati mtsogoleri wa dziko lino Dr. Lazarus Chakwera achite monga adalonjezera ku nyumba ya malamulo pomwe ankatsekulira mkumano wa aphungu m’mwezi wa September chaka chatha kuti adzatukula amayi ndi achinyamata powathandiza mu njira zosiyanasiyana. Iwo ati palibe lamulo lomwe limakamba zoti gulu lina la anthu litha kusankhidwa mwapadela kuti apatsidwe kontalakiliti ndipo amayiwa akuyenera azipindula nawo moyenelera. Dziko la pansi limakondwelera tsiku la amayi lodziwika mchingerezi kuti International Women’s Day pa 8 March chaka chilichonse.",https://www.radiomaria.mw/mabungwe-omenyera-ufulu-wa-anthu-akufuna-amayi-adzipatsidwa-makontalikiti-ambiri/,"March 13, 2021",Izahaki Mwacha
Bambo Wina Walamulidwa Kukakhala Ku Ndende Kwa Zaka 6 Pa Mlandu Wa Kuba,"Bwalo la milandu la Makande First Grade Magistrate lachitatu lalamula Hassan Hussein kuti akagwire ukayidi wa zaka zisanu ndi chimodzi litamupeza wolakwa pa milandu ya umbava ndi umbanda. Bwaloli lidamva kuchokera kwa woyimira milandu kumbali ya boma Sergeant Mwanyala Goche wa pa polisi yaying’ono ya Ngabu kuti Hussein adapalamula milanduyi usiku wa pa 26 ndi 27 January, 2021 pamene adathyola nyumba ya mphunzitsi wina wa pa sukulu ya pulayimale ya Chapomoka ndi kubamo katundu osiyanasiyana wa ndalama zokwana K147, 500. Mu bwalo la milandu, bamboyu adayikana milanduyi yomwe ndi yosemphana ndi gawo 309 ndime 2 ndi gawo 278 ya malamulo zomwe zidachititsa kuti woyimira milandu ku mbali ya boma abweretse mboni zitatu. Pamenepa Sergeant Goche adapempha bwaloli kuti lipereke chilango chokhwima kwa mkuluyu kuti ena atengerepo phunziro. Iye adapitiriza kuwuza bwaloli kuti wopalamula milanduyu sakufuna kusintha khalidwe lake ngakhale adamangidwaponso m’chaka cha 2015 kaamba kopalamula milandu ngati yomweyi. Mu chidandaulo chake, Hussein adapempha bwaloli kuti limupatse chilango chofewa popeza amasamalira mkazi ndi ana. Popereka chigamulo chake First Grade Magistrate Chiyembekezo Phiri adagwirizana ndi a kumbali ya boma ndipo adalamula Hussein kuti akagwire ukayidi wa zaka zisanu ndi chimodzi (6) mwa kalavula gaga pa mulandu wa umbanda ndi ukayidi wa zaka zisanu (5) mwa kalavula gaga pa mulandu wa kuba, pakamodzi. Wopalamula milanduyu Hassan Hussein wa zaka 34 zakubadwa amachokera m’mudzi mwa Masanduko Mfumu yayikulu Ngabu m’Boma la Chikwawa.",https://www.radiomaria.mw/bambo-wina-walamulidwa-kukakhala-ku-ndende-kwa-zaka-6-pa-mlandu-wa-kuba/,"March 13, 2021",Izahaki Mwacha
Bungwe La ADMARC Lati Lakonzeka Kubwezeretsa Ubale Wake Ndi Alimi,"Bungwe logula ndikugulitsa mbewu mdziko muno la Agricultural Development Marketing Corporation (ADMARC) lati lakonza ndondomeko zosiyanasiyana zothandizira kubwezeretsa ubale wake ndi alimi mdziko muno. Wapampando wa komiti yoyendetsa bungweli a Alexander Kusamba Dzonzi ndi omwe alankhula izi mu mzinda wa Blantyre pa msonkhano wa atolankhani womwe bungweli linakonza pofuna kufotozera a Malawi za momwe bungweli lichitire pofuna kutukula miyoyo ya alimi mdziko muno. A Kusamba Dzonzi ati kwa zaka 27 zapitazi chiyambireni  ulamuliro wa zipani zambiri bungweli lakhala likulephera kuthandiza alimi mdziko muno kamba ka mfundo zosathandiza zomwe zimayendetsa bungweli zomwe ati zinapangidwa mwadala ndi andale ngati njira imodzi yochitira katangale. Iwo ati kudzera mu ndondomeko zomwe zakonzedwazi zithandizira kubwezeretsa mmene bungweli linkagwilira ntchito zake kale ndi cholinga choti alimi omwe akulima mbewu zosiyanasiyana apindule mochuluka pogulitsa zokolola zawo ku bungweli. Pamenepa a Dzonzi atsindika kuti bungweli ndilokonzeka kugula mbewu  zosiyanasiyana kwa alimi mdziko muno kuphatikizapo chimanga chomwe ati agula pa mulingo osachepera matani 1.1 million. “Alimi akhala akuberedwa kwa nthawi yaitali kamba koti analibe mwayi wogulitsa zokolola zawo ku ADMARC, pano ndiwuze alimi onse mdziko muno kuti bwenzi lenileni la mliri labwereranso kamba koti ndalama zilipo kale zoti tigule zokolola zawo mu nthawi yabwino kumadera awo komweko ndi cholinga choti mlimi apindule” anatero  Dzonzi. Iwo ati pofuna kufikira alimi ochuluka omwe akulima mbewu zosiyanasiyana bungwe lawo likhazikitsa nthambi zina zoti zithandizire kupanga katundu wosiyanasiyana yemwe azipangidwa kuchokera Ku mbewu zosiyanasiyana. A Dzonzi anati ,”Ife ngati bungwe tasaka kale ndalama zosachepera 548 million dollars ndi cholinga choti tiyambitse kampani zatsopano zomwe zikhale zikupanga nsalu, Kugaya Ufa, Mafuta ophikira komanso Chiponde zomwe zizipangidwa kuchokera Ku mbewu zosiyanasiyana monga thonje, chimanga, mtedza, soya, nandolo ndi mpendadzuwa zomwe alimiwa tiziwagula”. Iwo anatinso bungweli likuganizira zokhala ndi kampani yogulitsa zipangizo za ulimi monga feteleza, mathalakitale ndi zina ndipo ati makampaniwanso athandizira kulemba achinyamata ochuluka ntchito. A Dzonzi achenjezanso andale omwe akhala akubera a Malawi kudzera Ku bungweli popereka chimanga chawo pomwe china chimakhala chowola komanso kutenga ndalama Ku bungweli posapereka katundu aliyense kuti nthawi yawo yatha. Iwo ati mtsogoleri wa dziko lino Dr  Lazarus Chakwera ndi wachiwiri wake a Saulosi  Chilima akufunitsitsa bungweli likhale loyima palokha ndikuthandizira alimi okha kuti atukuke.",https://www.radiomaria.mw/bungwe-la-admarc-lati-lakonzeka-kubwezeretsa-ubale-wake-ndi-alimi/,"February 25, 2021",Izahaki Mwacha
Anthu Atatu Afa Pa Ngozi Ya Pa Msewu M’boma La Chikwawa,"Anthu atatu afa m’boma la Chikwawa pa ngozi yomwe inachitika mu msewu wa M1 wa Ngabu – Nchalo pa 22 February, 2021 m’mudzi mwa Kulima. Malingana ndi ofalitsa nkhani za a Polisi pa poilisi ya Chikwawa Sergeant Dickson Matemba, ngoziyi inakhuza minibus ya mtundu wa Toyota Hiace yomwe nambala yake ndi CK5741 yomwe imachokera kwa Ngabu kulowera ku Nchalo ndipo inatenga anthu 14. Matemba wati oyendetsa minibasiyo amatsogozana ndi galimoto ina yomwe inachepetsa liwiro mwadzidzidzi chifukwa cha ziweto zomwe zimawoloka nsewu pa nthawiyo ndipo izi zinachititsa kuti woyendetsa minibasiyo alephere kuwongolera bwino kaamba kothamangitsa kwambiri ndipo inasempha msewu ndi kugudubuzika kangapo. Kutsatira ngoziyi woyendetsa minibasiyo ndi anthu ena awiri anamwalira pamalo angoziwo ndipo ena avulala modetsa nkhawa ndipo akulandira thandizo la mankhwala pa chipatala chaching’ono cha Ngabu m’bomalo. Padakali pano apolisi m’bomali akuchenjeza oyendetsa galimoto omwe amagwiritsa ntchito msewu wa Chikwawa kuti azitsatira zikwangwani za pamsewu ndi kuchepetsa liwiro chifukwa ku delali kuli ziweto zochuluka zomwe zimawoloka msewu mwadzidzidzi.",https://www.radiomaria.mw/anthu-atatu-afa-pa-ngozi-ya-pa-msewu-mboma-la-chikwawa/,"February 25, 2021",Izahaki Mwacha
Mbava Zosadziwika Zaba Pa Tchalitchi Cha St Anthony Changoima Mu Dayosizi Ya Chikwawa,"Mbava zomwe sizikudziwika zathyola ndi kuba katundu osiyanasiyana usiku wa pa 24 February, 2021 mu tchalichi cha mpingo wa katolika cha St Anthony – Changoima mu Dayosizi ya Chikwawa Malingana ndi gulupa watchalitchichi Stephano Tchapo mbavazi zinathyola chitseko cha chipinda chomwe amasungirako zipangizo zoyera (sacristy) pogwiritsa ntchito zida zakuthwa ndipo anabamo katundu yemwe ndi chikwama chomwe munali zipangizo zopangira nsembe ya misa, makalendala okwana 15, mtanda, nsalu zoyala  paguwa, lamya za m’manja komanso ma bulangete awiri. “Panthawi ya zaupanduyi alonda athu pamalowa anali akuyang’anira mbali ina popeza tili ndi malo aakulu omwe amayang’aniridwa ndi achitetezo athu.” Anatero gulupa Tchapo. Padakali pano apolisi pa polisi yaing’ono ya Changoima atsimikizira Radio Maria kuti palibe aliyense yemwe wamangidwa mokhuzana ndi kubedwaku. Sergeant Clifford Tebulo wati kafukufuku ali mkati kuti agwire akubawa ndipo akapezeka akazengedwe mlandu. Katundu yense yemwe wabedwa ndi wa ndalama zokwana pafupifupi K200, 000. Parishi ya St Anthony Changoima idachita malire ndi dziko la Mozambique ndipo umbava ngati omwewu udachitikanso m’chaka cha 1986 pa tchalichi lomweli.",https://www.radiomaria.mw/mbava-zosadziwika-zaba-pa-tchalitchi-cha-st-anthony-changoima-mu-dayosizi-ya-chikwawa/,"February 25, 2021",Izahaki Mwacha
Papa Wasankha Dokotala Wake Watsopano,Mtsogoleri wa mpingo wa katolika padziko lonse Papa Francisco wasankha dokotala wake watsopano. Malinga malipoti a wayilesi ya Vatican papa wasankha Roberto Bernabei kukhala dokotala wake watsopano kutsatira imfa ya Fabrizio Soccorsi yemwe anali dokotala wake wakale. Bernabei yemwe ndi wa zaka 69 ndipo amachokera ku Florence m’dziko la Italy ndi katswiri wa za chipatala pa nkhani za anthu achikulire. Kuwonjezera apa Bernabei ndi mphunzitsi komanso professor ku sukulu ya ukachenjede ya madokotala yotchedwa Catholic University of the Sacred Heart yomwe ili mu mzinda wa Rome m’dziko la Italy. Pali chiyembekezo kuti dokotalayu  azikhala nawo pa ma ulendo a Papa  m’maiko osiyana-siyana. Papa akuyembekezeka kukacheza m’dziko la Iraq kwa masiku anayi kumayambiriro a mwezi wa m’mawa.,https://www.radiomaria.mw/papa-wasankha-dokotala-wake-watsopano/,"February 25, 2021",Izahaki Mwacha
CWO Ya Yamikira Bungwe La Censorship Board Pochitapo Kanthu Padandaulo Lawo,"MKulu wa bungwe la CWO mayi Lucy Vokhiwa Anganille Nthakomwa, oyang’anira ma luso ku bungwe la Cencorship Board Bungwe la Amayi achikatolika la Catholic Women Organisation (CWO) mdziko muno layamikira bungwe loyang’anira zinthu zaluso kuti zili ndi mauthenga oyenera la  Censorship board kamba kochitapo kanthu pa kalata yawo yomwe analembera bungweli pa 16 February, 2021 pokhuzidwa ndi zithunzi zakanema zomwe zakhala zikuyenda pa masamba a mchezo pomwe mwana wachichepere anagwiritsidwa ntchito polankhula zinthu zosayenera. Wapampando wa bungweli mdziko muno mayi Lucy Vokhiwa ndiwo alankhula izi ndi Radio Maria Malawi pambuyo polandira yankho la kalata yawo lomwe lagwirizana kwatunthu ndi zomwe amayiwa analemba mchikalatachi. Mayi Vokhiwa ati amayiwa anakhuzidwa kwambiri powona zomwe mwanayu yemwe amagwiritsa  ntchito dzina la aunt Nellie ndipo amakhala mu mzinda wa Lilongwe amalankhula zinthu zosagwirizana ndi msinkhu wake. Pamenepa iwo ati akuyembekezera kuti anthu omwe akhala akujambula zoterezi asatira zomwe bungwe la Censorshipli lapereka mu chikalata chake choyankha bungwe la amayiwa ndi cholinga choti ana azigwiritsidwa ntchito pofalitsa mmauthenga oyenera mzomwenso mzosaphwanya ufulu wawo komanso kusokoneza kakulidwe kawo. “Ife ngati gulu la amayi ndife othokoza kuti titawalembera anzathuwa kuti achitepo kanthu mwamsanga atifotokozera kuti ojambula zoterezi alankhula nawo ndipo amvetsetsa, Kachiwiri atisimikizira kuti alankhulanso kwa a Malawi onse pankhaniyi ndipo tikukhulupilira kuti zoterezi sizizachitikanso.” anatero Vokhiwa. Mayi Vokhiwa atinso ngakhale mwanayu woonetsa kuti ali ndi luso lapadera mkofunikabe kuti ojambulawa ndi ena onse amuthandize pomupatsa maphunziro oyenera kuti azathe kugwiritsa ntchito lusoli kutsogoloko. Mmau ake mayi Anganille Nthakomwa omwe mkulu woyang’anira ngati maluso osiyanasiyana ali ndi mauthenga oyenera la Censorship board wati akugwirizana kwatunthu ndi zomwe bungwe la amayiwa linadandaula kudzera mu kalata yake. Iwo ati atawonera kanemayo anawonadi kuti mwana wa chichepere wagwiritsidwa ntchito pa nkhani zokhuza akuluakulu zomwe anati sizoyenera. “Titalandira dandauloli, tinakhala pansi ndikumvera zonse ndipo tapezadi kuti mwana akulankhula zomwe siza sinkhu wake ndiye tinafufuza ndikupeza omwe akhala akujambula zoterezi ndipo avomeradi kuti amalakwitsa choncho tagwirizana kuti azifunsa kaye ofesi yathu ngati ajambula zinthu ngati mkoyenera kuti aziwulutsidwa,” anatero  Nthakomwa. Iwo apitilizanso kupempha anthu osiyanasiyana mdziko muno omwe ali ndi luso lopanga mafilimu kuti azipita ku bungweli ndikukafunsa upangiri ndi cholinga choti awaunikire kuti ma filimu otere azifikira magulu ati ndi ati. “Ife khomo lathu ndi lotsegula nthawi zonse choncho mkofunika opanga ma filimu azibweretsa Ku ma ofesi athu kuti tithe kuwunikira ndi kuwagawa mafilimuwa kuti oyenera kuwaonera ndi anthu a gulu liti kamba koti pali ena okhudza ana osachepera zaka 12 kaya 16 angakhalenso ena osayenera kuonera ana, zonsezi tizawathandizira ndife,” anateronso Nthakomwa. Iwo agwirizana ndi mayi Vokhiwa pa ganizo logwiritsa ntchito mwanayu pa zinthu moyenera makamaka pa mauthenga okhawo omwe angathandizire polimbikitsa ana okha okha mu zosowa zawo za tsiku ndi tsiku.",https://www.radiomaria.mw/cwo-ya-yamikira-bungwe-la-censorship-board-pochitapo-kanthu-padandaulo-lawo/,"February 23, 2021",Izahaki Mwacha
Papa Wati Akhristu Akuyenera Kufalitsa Ndi Kuwonetserana Chifundo Cha Mulungu,"Nyumba ya malamulo yavomereza ndondomeko zatsopano zomwe nyumbayi ikhale ikutsatira pa nthawi ya zokambirana ngati njira imodzi yothandiza kupewa kufala kwa kachirombo ka corona. Kudzera m’kuponya voti lolemba pakuyamba pa mkumano wawo, aphunguwa agwirizana zopeleka mpata kwa aphungu ochepa okha kuti azikhala m’nyumbayi pomwe ena azitsatira zokambiranazi kudzera pa makina a intaneti. Mtsogoleri wa zokambirana m’nyumbayi a Richard Chimwendo-Banda ati aphunguwa ayilandira ndondomekoyi ndipo kuti aphungu omwe samakhala m’nyumbayi pa nthawi ya zokambiranayi aziwuzidwa zoyenera kuchita ngati pali kufunika koponya voti pa nkhani zina. “Chachikulu kwambiri ndi chakuti aphunguwa tiziwasinthasintha, ngati amene alowa lero mwina mawa salowa, komanso tsiku lomwelo malinga ndi zokambirana za m’nyumbayi ena azilowa m’mawa ena masana koma onse azitenga nawo ndithu mbali pa zokambiranazi,” anatero a Chimwendo-Banda. Iwo ayamikiranso momwe zokambiranazi zayambira lolemba ponena kuti zomwe zachitika kuti aphungu ambiri atenga nawo gawo poponya voti yokhudza kusintha kwa ndondomekozi n Mtsogoleri wa mpingo wa katolika pa dziko lonse papa Francisco watsindika za kufunika koti akhritsu azifalitsa komanso kuwonetsa chifundo cha Mulungu. Malinga ndi malipoti a wayilei ya Vatican, pokondwerera kuti papita zaka 90 chichitikireni zomwe adaona ndi kumva Maria Faustina Kowalska Woyera, Papa Francisco walembera kalata Mpingo wa Katolika m’dziko la Poland. M’kalatayi iye watsindika za kufunika koti akhristu azifalitsa ndi kuonetsana chifundo cha Mulungu. Papa wati ndi wokondwa kuti tsopano dziko lonse la pansi likudziwa za chifundo cha Mulungu kudzera mu zimene sisitereyu adamva ndi kuwona. Iye wati naye Papa Yohane Paulo Wachiwiri Woyera yemwe amakonda kumutchula kuti “Mpositoli wa Chifundo” adafunitsitsa kuti dziko lonse la pansi lidziwe za chifundo cha Mulungu. Pa 22 February m’chaka cha 1931 Ambuye Yesu anaonekera koyamba kwa sisitere wina wotchedwa Maria Faustina Kowalska yemwe pano ndi Woyera. Pa nthawi yomwe anaonekeredwayi, Ambuye Yesu anauza sisitereyu kuti ajambule chithunzi cha zomwe anali kuona ndi mau oti, “Ambuye Yesu ndikhulupirira inu” kapena kuti “Jesus, I trust in you” m’chingerezi. Ambuye Yesu anapitiliza kuuza sisitereyu kuti chithunzi chimenecho chikuyenera kulemekezedwa pa dziko lonse. Pokondwerera kuti papita zaka 90 chichitikireni zomwe adaona ndi kumva Maria Faustina Kowalska Woyera, Papa Francisco walembera kalata Mpingo wa Katolika m’dziko la Poland. Mkalata’yi iye watsindika za kufunika koti akhristu azifalitsa ndi kuonetsana chifundo cha Mulungu. Papa Francisco wati ndi wokondwa kuti tsopano dziko lonse la pansi Yesu likudziwa za chifundo cha Mulungu kudzera mu zimene sisitere’yu adamva ndi kuona. Iye wati naye Papa Yohane Paulo Wachiwiri Woyera yemwe amakonda kumutchula kuti “Mpositoli wa Chifundo” adafunitsitsa kuti dziko lonse la pansi lidziwe za chifundo cha Mulungu. Faustina adabadwa m’chaka cha 1905 ku Poland ndipo anamwalira m’chaka cha 1938. Iye adali kukhala ndi asisitere a chipani cha Amayi Maria a Chifundo (Sisters of Our Lady of Mercy). Faustina adali kusinkhasinkha za chifundo cha Mulungu chotumphuka kudzera mwa Ambuye Yesu. Mapemphero osiyana-siyana a Chifundo cha Mulungu komanso la Mulungu la Chifundo cha Mulungu (Divine Mercy Sunday) ndi zipatso za moyo wa Faustina Woyera yemwe anali Virgo.",https://www.radiomaria.mw/papa-wati-akhristu-akuyenera-kufalitsa-ndi-kuwonetserana-chifundo-cha-mulungu/,"February 23, 2021",Izahaki Mwacha
Unduna Wa Zaumoyo Wati Ndi Okonzeka Kulandira Katemela Wa COVID-19,"Pomwe boma lili pa kalikiliki okonzekera kuyamba kupereka katemera wa Covid-19 yemwe afike m’dziko muno kumapeto amwezi uno wa Febrauary, unduna wa zaumoyo wati sudakhale chete pokonzekera ntchitoyi pomwe ukuwonetsetsa kuti zonse zili m’chimake kuti katemerayu adzafikire malo abwino. Nduna ya zaumoyo mayi Khumbize Kandodo-Chiponda ati pakali pano akuyesetsa kukonza malo oti adzasungiremo katemerayu monga ma fridge m’zipatala komanso kuwonetsetsa kuti ayika ndondomeko zabwino zoti katemerayu akafike mosavuta kwa anthu onse omwe ayambilire kulandira katemerayu. Iwo amalankhula izi lolemba ku Lilongwe pomwe komiti ya mtsogoleri wa dziko lino yowona za matenda a Covid-19 imalankhulapo pa momwe ntchito yolimbana ndi matendawa ikuyendera. Malinga ndi ndunayi, mwazina undunawu ukukonza malo omwe akhala asakugwira ntchito m’zipatala zosiyanasiyana kuti athandizire kusunga katemelayu kuti asaonongeke. Ndunayi yatinso akhala akukonza magetsi oyendera mphamvu ya dzuwa omwe adaonongeka m’zipatala zazing’onozing’ono kuti athandizire popeleka mphamvu ku ma fridge omwe azithandizira kusunga katemelayu. Apa ndunayi yati akhazikitsa malo okwana 861 komwe anthu azikalandilirako katemelayu zomwe ati zithandizanso kwakukulu anthu omwe ndi achikulire komanso omwe akudwala matenda ena kuphatikizapo a ulumali kuti  asamayende mitunda itali-itali kukafika kolandira katemelayu. “M’maboma mwathu monse 28 malo osungiramo katemela ameneyu alimo ndithu komanso kuno ku Lilongwe ku Chisu tawonjezeranso zipinda zina za ma lita oposa 20, 000 zoti tithe kusungamo katemela ameneyu ndipo tikuyembekeza kulandira katemela oposa mabotolo 8 miliyoni omwe ndi mabotolo ambiri ofunika chisamaliro posunga.” Anatero a Chiponda Polankhulanso mmodzi mwa ogwira ntchito ku bungwe la Medical Council of Malawi a Richard Ndovi  ati bungweli lakhala likulandira madandaulo kuti anthu ena akumazembetsa matupi achibale omwe amwalira kupita nawo ku zipatala zomwe si za boma ndi zolinga zosiyasiyana zomwe ati zikutsutsana ndi ndondomeko zothandiza kupewa kufala kwa kachiromboka. Iwo atsindika kuti mchitidwewu ukuyenera kutha ponena kuti ndondomekozi ndizothandiza poteteza anthu. Dziko lino likuyembekezeka kupeleka katemela wa Astrazeneca kwa anthu mdziko muno kuyambira ku mayambiliro a mwezi wa March.",https://www.radiomaria.mw/unduna-wa-zaumoyo-wati-ndi-okonzeka-kulandira-katemela-wa-covid-19/,"February 23, 2021",Izahaki Mwacha
Aphungu Avomereza Ndondomeko Zatsopano Zoyendetsera Zokambirana M’nyumba ya Malamulo,"Nyumba ya malamulo yavomereza ndondomeko zatsopano zomwe nyumbayi ikhale ikutsatira pa nthawi ya zokambirana ngati njira imodzi yothandiza kupewa kufala kwa kachirombo ka corona. Kudzera m’kuponya voti lolemba pakuyamba pa mkumano wawo, aphunguwa agwirizana zopeleka mpata kwa aphungu ochepa okha kuti azikhala m’nyumbayi pomwe ena azitsatira zokambiranazi kudzera pa makina a intaneti. Mtsogoleri wa zokambirana m’nyumbayi a Richard Chimwendo-Banda ati aphunguwa ayilandira ndondomekoyi ndipo kuti aphungu omwe samakhala m’nyumbayi pa nthawi ya zokambiranayi aziwuzidwa zoyenera kuchita ngati pali kufunika koponya voti pa nkhani zina. “Chachikulu kwambiri ndi chakuti aphunguwa tiziwasinthasintha, ngati amene alowa lero mwina mawa salowa, komanso tsiku lomwelo malinga ndi zokambirana za m’nyumbayi ena azilowa m’mawa ena masana koma onse azitenga nawo ndithu mbali pa zokambiranazi,” anatero a Chimwendo-Banda. Iwo ayamikiranso momwe zokambiranazi zayambira lolemba ponena kuti zomwe zachitika kuti aphungu ambiri atenga nawo gawo poponya voti yokhudza kusintha kwa ndondomekozi ndizinthu zomwe zinafunika kuti zichitike kuti zikomere aliyense. Uwu ndi mkumano wachiwiri wa aphungu mu msonkhano wa namba 49 wa nyumba ya malamulo ya dziko lino. Aphunguwa akhala akukumana mpaka lachisanu pa 26 March chaka chino.",https://www.radiomaria.mw/aphungu-avomereza-ndondomeko-zatsopano-zoyendetsera-zokambirana-mnyumba-ya-malamulo/,"February 23, 2021",Izahaki Mwacha
Aphunzitsi M’sukulu Za Boma Apitilira Kunyanyala Ntchito,"Bungwe loyang’anira aphunzitsi la Teachers Union of Malawi (TUM) lamenyetsa nkhwangwa pa mwala kuti aphunzitsi sayamba kugwira ntchito pokhapokha boma liyankhe kaye nkhawa zawo pa ndalama za ukadziwotche ku mliri wa COVID-19. Bungweli linakumana ndi akuluakulu a ku unduna wa za maphunziro lolemba mu mzinda wa Lilongwe komwe anakambirana koma alephera kumvana chimodzi pa nkhani yokhudza ndalama za ukadziwotche zomwe aphunzitsiwa akufuna. Unduna wa zamaphunzirowu akuti wakwanitsa kuyankhapo mfundo ziwiri zokha mwa mfundo zitatu zomwe bungwe la TUM linapeleka kuti undunawu uwunikire. Mfundozi ndi zofuna kuti boma lilembeletu ntchito aphunzitsi a IPTE 13 komanso IPTE 14 omwe lawalemba pano mwaganyu chabe kwa miyezi isanu, kuwapatsa aphunzitsiwa zipangizo zodzitetezera ku kachirombo ka corona, komanso kuwapatsa ndalama za ukadziwotche. Undunawu watsimikizila bungwe la aphunzitsili kuti uyesetsa kuchitapo kanthu powapatsa aphunzitsiwa zipangizo zodzitetezelazi komanso kulembelatu ntchito aphunzitsi omwe alembedwa mwaganyuwa. Mlembi wamkulu mu unduna wa zamphunziro a Kiswell Dakamau anati nkhani yokhudza ndalama za ukadziwotcheyi ikuyenera kuyankhapo ndi komiti ya mtsogoleri wa dziko lino yoona za matenda a Covid-19 osati undunawu. “Chokondweletsa ndi chakuti ndalankhula ndi wapampando wa komiti imeneyi ya Covid-19 Dr Nkhoma ndipo nkhaniyi ayivomeleza kuti ipite ku komiti yawo akayiwunike kuti tingapite bwanji chitsogolo”. Anatero Dakamau. Bungwe la TUM lamenyetsa nkhwangwa pamwala ponena kuti ngakhale kuti undunawu wawayankhapo zina mwa zmfundozo komabe iwo sayamba kugwira ntchito pokhapokha dandaulo lokhudza ndalama za ukadziwotcheli litayankhidwa. A Malimba anati, “Tilimbikitse aphunzitsi kuti kufikira pomwe boma litiyankhe za ndalama ya ukadziotche aphunzitsi apitilire kukhala kunyumba chifukwa sitikufuna kutti akakumane ndi ophunzira komanso aphunzitsi anzawo koma tidzapange izi tikudziwa kuti ndalama za ukadziotche tapatsidwa kuti tizigwilitsa ntchito”. Boma latsekulanso sukulu zonse lolemba zitakhala zotsekedwa kwa sabata zisanu kamba ka kukwera kwa chiwerengero cha anthu opezeka ndi kachirombo ka corona virus. Aphunzitsiwa akhala akupempha boma kuti liwaganizire powapatsa ndalama za ukadziwotche kamba koti nawonso akhala pachiopsezo chotenga kachirombo ka corona pomwe akhale akugwira ntchito yawo.",https://www.radiomaria.mw/aphunzitsi-msukulu-za-boma-apitilira-kunyanyala-ntchito/,"February 23, 2021",Izahaki Mwacha
Papa Wati Chikhulupiriro Chozama Chingathe Kugonjetsa Satana,"Mtsogoleri wa mpingo wakatolika pa dziko lonse papa Francisco wati chikhulupiriro chozama komanso mapemphero zingathandize akhritsu kugonjetsa satana. Malinga ndi malipoti a wayilesi ya Vatican, Papa amayankhula izi kwa anthu la Mulungu pa bwalo la Saint Peter’s Square ku likulu la mpingowu ku Vatican. Iye wati motsogozedwa ndi mzimu wa Mulungu, ndi zotheka kugonjetsa satana monga adachitira Ambuye Yesu m’chipululu muja. Papa wati moyo wa chikhristu ndi moyo omwe ulira nkhondo yolimbana ndi kugonjetsa satana tsiku ndi tsiku ndipo wati ngakhale kuti nkhondoyi ndi yovuta koma ndi chithandizo cha Mulungu ndi yotheka. Iye watinso satana sakuyenera kupeza gawo lililonse m’moyo wa mkhristu.",https://www.radiomaria.mw/papa-wati-chikhulupiriro-chozama-chingathe-kugonjetsa-satana/,"February 23, 2021",Izahaki Mwacha
Abambo Atatu Alamulidwa Kupereka 200 sauzande Kaamba Kozembetsa Feteleza,"Bwalo la milandu m’boma la   Chikwawa lalamula abambo ena atatu kupereka chindapusa cha ndalama zokwana 200 sauzande kwacha aliyense kupanda kutero akakhale ku ndende ndi kukagwira ntchito ya kalavula gaga chaka chimodzi kaamba kopezeka olakwa pa mlandu ozembetsa zipangizo zaulimi zotsika mtengo. Bwaloli linamva kuchokera kwa oyimira boma pa milandu Helix Kamkweche kuti abambowa a Luke Mjawa a zaka 39, a Kawaza Joe Dola a zaka 41 komanso a Patrick White a zaka 40 anapalamula mlanduwu pa 2 December chaka chatha pomwe anapezeka ndi matumba afeteleza okwana 913 omwe amachoka nawo m’boma la Chikwawa kupita mu mzinda wa Blantyre ndipo anagwidwa pa malo ochitira chipikisheni cha apolisi pa Kamuzu bridge m’bomalo. Inspector Kamkweche anauzanso bwaloli kuti abambowa amachotsa fetereza ochuluka ku malo komwe kulibe fakitale yopanga fetereza, ndipo anati m’chitidwewu unabwezera m’mbuyo ndondomeko ya boma ya zipangizo za ulimi zotsika mtengo ndipo anapempha bwaloli kuti likapereke feterezayo ku unduna wa zamalimidwe popeza mwini feterezayo sadapezeke. Abambowa anaukana mlanduwu zomwe zinachititsa kuti bwalo libweretse mboni zinayi ndipo abambowa anapezeka olakwa pa mlanduwu. Popereka chigamulo chake First Grade Magistrate Gladstone Chilundu anati wapereka chilango choterechi kuti ena ofuna kupalamula mlandu ngati omwewu atengerepo phunziro. Luke Majawa amachokera m’mudzi mwa Mtinkhe mfumu yaikulu Nazombe m’boma la Phalombe, Kawaza Joe Dola amachokera m’mudzi mwa Chisangwi mfumu yaikulu Ndamera ndipo Patrick White amachokera m’mudzi mwa Thole mfumu yaikulu Malemia m’boma la Nsanje.",https://www.radiomaria.mw/abambo-atatu-alamulidwa-kupereka-200-sauzande-kaamba-kozembetsa-feteleza/,"February 23, 2021",Izahaki Mwacha
MPCC idandaula Ndi Kukula Kwa M’chitidwe Ozembetsa Makala,"Gulu lolimbikitsa kusamala za chilengedwe la kunyumba ya malamulo lotchedwa Malawi Parliamentary Conservation Caucus(MPCC) lachenjeza kuti dziko lino litha kukhala m’mavuto a akulu a kusintha kwa nyengo ngati anthu apitilire kudula mitengo Kamba kootcha makala. Wapampando wa gululi a Welani Chilenga ndiwo anena izi pomwe amalankhulapo pa zakuvumbuluka kwa mchitidwe wa zakatangale omwe ati ukukolezera kupezeka kwa makala m’dziko muno. Pa 2 February chaka chino nyuzi pepala ya ya Nation inavumbulutsa nkhani yokhudza zaziphuphu zomwe ati zimachitika pofuna kuzembetsa makala kuchokera ku zalewa kupita mu mzinda wa Blantyre. Nkhaniyi inabweletsa poyera kukhudzidwa kwa anthu omwe amakhala m’malo ochitira chipikisheni  monga apolisi, a nthambi ya za nkhalango, komanso otolera misonkho a MRA. Malinga ndi a Chilenga, adindo akuyenera kuchitapo kanthu msanga maka poonetsetsa kuti zakatangale monga izi komanso zonse zomwe zikuthandizira kuwononga chilengedwe zithe kaamba koti ndi dziko lonse lomwe lingadzavutike ngati nkhalango zomwe akuotchamo makalazi zitatha. “Anthu amenewawa mukati muonetsetse ndi anthu ogwira ntchito m’boma momwe muli malamulo nde zikatsimikizika kuti anachitadi za katangale, ntchito zawo zithe komanso akalandire chilango choyenera ku ndende,”anatero Chilenga. Polankhulapo, mkulu wa nthambi ya zankhalango mu unduna wa zachilengedwe Dr Clement Chilima ati vuto lozembetsa makala ndilalikulu kwambiri ndipo ati kutuluka kwa nkhani zakatangalezi kuwathandiza kupeza poyambira kuti zinthu zisinthe. Iwo ati akhala akudabwa momwe makala akhala akulowera m’mzinda ya dziko lino ngakhale kuli malo ochitira chipikisheni zomwe ati zikupelekadi nkhawa kuti zachinyengo zimachitika. “Makala ena akumachoka mdziko la Mozambique koma tili ndi malo ochitira chipikisheni chonsecho malamulo salola makala kapena zina zilizonse za chilengedwe kulowa m’dziko opanda kulipira zomwe zikusonyeza kuti pali mavuto ndithu a zachinyengo,”anatero Dr Chilima. Pakadali pano nthambi ya za nkhalangoyi yati yauza bungwe lolimbana ndi katangale m’dziko muno la Anti-Corruption Bureau (ACB) kuti lifufuze za nkhani yokhudza kuzembetsedwa kwa makalayi mpaka olakwa alandire chilango.",https://www.radiomaria.mw/mpcc-idandaula-ndi-kukula-kwa-mchitidwe-ozembetsa-makala/,"February 20, 2021",Izahaki Mwacha
Aphungu ayamba mkumano ku nyumba yamalamulo Lolemba likudzali,"Nyumba ya malamulo yalengeza kuti mkumano wa aphungu anyumbayi owunika theka la chaka cha ndondomeko ya za chuma uchitika kuyambira lolemba likudzali pa 22 February mpaka la chisanu pa 26 March chaka chino. Mkumanowu womwe umayenera kuyamba pa 8 February unaimitsidwa kamba kakukwera kwa chiwerengero cha anthu opezeka ndi kachirombo ka corona munthawiyi. nyumbayi inaimitsa mkumanowu ndicholinga chofuna kumbirana pa m’momwe angachitire pofuna kukhazikitsa ndondomeko zabwino zopewera mliriwu pakati pa magulu onse okhudzidwa ndi zochitika za kunyumbayi. Malinga ndi  kalata yomwe wasayina Sipikala wa nyumbayi Mayi Catherine Gotani-Hara, aphunguwa ayamba zokambiranazi zomwe zizichitika m’magawo awiri pomwe aphungu ena aziyenera kufika kunyumbayi ndipo ena azitsatira zokambiranazi kudzera pa makina a intaneti. “Aphunguwa adzakhala akusinthana mabweledwe akunyumbayi ndipo onse akuyenera kukhala ali mu m’zinda wa Lilongwe pa nthawi yonse ya zokambiranazi,”yatero kalatayi. Iwo ati kupatula kuunika ndondomeko ya zachumayi, aphunguwa adzakhala akukambirananso ma bilu ndikuwunika ma lipoti ochokera ku ma komiti anyumbayi. Pomaliza, Mayi Hara atsimikizira anthu kuti ofesi yawo ipitiliza kugwira ntchito zonse molingana ndi malamulo ngakhale pali mliri wa Covid-19 pofuna kuonetsetsa kuti ufulu wa demokalase ukuyendatsedwa bwino m’dziko muno.",https://www.radiomaria.mw/aphungu-ayamba-mkumano-ku-nyumba-yamalamulo-lolemba-likudzali/,"February 20, 2021",Izahaki Mwacha
Papa wavomereza dongosolo la za chuma la chaka chino,"Mtsogoleri wa mpingo wakatolika pa dziko lonse papa Francisco wavomereza dongosolo la za chuma lomwe likulu la mpingo wa katolika ligwiritse ntchito chaka chino. Malinga ndi malipoti a Vatican Radio lachinayi pa 18 February 2021 Papa wavomereza dongosolo la za chuma lomwe likulu la mpingo wa katolika ligwiritse ntchito chaka chino. Malinga ndi dongosololi ndalama pafupifupi 292 billion kwacha ndi zomwe zigwire ntchito chaka chino. Ofesi yofalitsa ma uthenga ku Vatican, Holy See Press Office, yati monga maiko ena onse, mliri wa coronavirus wakhudza ntchito za chuma ku likulu la Mpingo wa Katolikali. Komabe mavuto odza kaamba ka mliri wa coronavirus pa nkhani ya chuma ali choncho, Papa wakhala akunenera kuti sakufuna kuti ngakhale munthu m’modzi yemwe achotsedwe ntchito kaamba ka mavuto’wa. Pa chifukwa ichi dongosolo la za chumali laika patsogolo antchito pafupifupi 4000 omwe amagwira ntchito zosiyana-siyana za likulu la mpingo wa katolikali komanso dongosololi laika patsogolo ntchito zosiyana-siyana za a Papa. Dongosolo la za chumali limakonzedwa ndi Secretariat for the Economy ndipo limaunikidwa ndi Council for the Economy lisanavomerezedwe ndi a Papa.",https://www.radiomaria.mw/papa-wavomereza-dongosolo-la-za-chuma-la-chaka-chino/,"February 20, 2021",Izahaki Mwacha
Papa Francisco Wati Mulungu Amasunga Malonjezo Ake,"Polankhula mu uthenga wake wa pa kanema womwe watumizira nthumwi za ku msonkhano wokambirana za kufunika kosunga malonjezo womwe ukuchitika kudzera pa makina a intaneti ndipo wakonzedwa ndi Arki-dayosizi  ya Los Angeles m’dziko la America, Papa Francisco wati Mulungu amasunga malonjezo ake kwa anthu ake. Iye wati angakhale kuti dziko la pansi likudutsa mu nthawi yovuta kwambiri kaamba ka mliri wa coronavirus, anthu akuyenera kukumbukira kuti Mulungu ndi wokhulupirika ndipo nthawi zonse amasunga malonjezo omwe amachita ndi anthu ake. Papa Francisco wati anthu akuyenera kuyang’ana kutsogolo ndi chiyembekezo kuti zinthu zomwe zasokonekera zibwereranso m’chimake posachedwa. Iye wati mu nthawi yovuta ngati imeneyi ndikofunika kuti anthu azimverana chifundo ndi kuthandizana. Msonkhanowu wodziwika mchingerezi kuti “Proclaim the Promise Congress” womwe unayamba pa 18 February ndipo ufika kumapeto pa 21 February ukufuna kulimbikitsa anthu kuti moyo wathu umalimbikitsidwa pozindikira kuti Mulungu amasunga malonjezo ake kwa anthu ake.",https://www.radiomaria.mw/papa-francisco-wati-mulungu-amasunga-malonjezo-ake/,"February 19, 2021",Izahaki Mwacha
WHO Yati A Malawi  Asaope Katemela Wa Covid-19,"Bungwe lowona za umoyo padziko lonse la World Health Organisation (WHO) latsimikizira anthu m’dziko muno kuti katemela wa Covid-19 yemwe dziko lino likufuna lipeleke kwa nzika zake ndi ovomerezeka ndi bungweli. Nthumwi ya bungweli kuno ku Malawi Dr Rose Nonhlanhla Dlamini ndiwo anena izi lachinayi pa msonkhano wa atolankhani omwe komiti  yowona za mliri wa Covid-19 inachititsa mu mzinda wa Lilongwe. Malinga ndi Dr Dlamini bungweli linakhala pansi ndi akatswiri a za sayansi osiyanasiyana kuunika katemela yemwe abwere m’dziko munoyu ndipo anapeza kuti alibe chiospezo chilichonse ma umoyo wa munthu. “Ngakhale katemelayu adzapelekedwe pali kufunikabe kopitilira kutsatira ndondomeko zonse zopewera corona virus kaamba koti katemelayu ndi ongothandiza kuchepetsa mphamvu ya kachiromboka,” atero Dr Dlamini. pazakuimitsa kupeleka katemelayu m’dziko la South Africa, Dr Dlamini anati dzikolo linachita kafukufuku wakatemelayu pa anthu ochepa okha omwenso sanali pachiopsezo kweni kweni zomwe zinachititsa kuti katemelayu awoneke ngati osakhala bwino koma ati atha kugwira bwino ntchito makamaka mwa anthu omwe akudwala. Katemela wa Astrazeneca akuyembekezeka kufika m’dziko muno kumapeto amwezi uno. Pakadali pano chiwerengero cha anthu omwe apezeka ndi corona virus m’maola 24 apitawo chinali pa 203 mwa anthu 1361 omwe anayezedwa ndipo anthu 337 ndiwomwe achira munthawiyi. Malinga ndi mlembi wamkulu mu unduna wa za umoyo  Dr Charles Mwansambo kutsika kwa chiwerengo cha anthu opezeka ndi corona virus chisaapangitse anthu kutayilira kutsatira ndondomeko zonse zopewera kufala kwa mliriwu. “Tikati tiwone manambala amenewa zikuonetsa kuti zinthu zikusintha ndithu manambala akutsika koma monga a Malawi tisafookele tichite zonse zothekera kuti tithane ndi nthenda imeneyi,  zotchinga kukamwa ndi mphuno  tizivala ndithu popita kugulu, m’manja tizisamba pafupi-pafupi ndinso tizitalikirana ndi mtunda oposa mita imodzi ,” anatero Dr Mwansambo. Katemela wa Covid-19 yu adzapelekedwa m’maulendo awiri osiyana kwa munthu aliyense.",https://www.radiomaria.mw/who-yati-a-malawi-asaope-katemela-wa-covid-19/,"February 19, 2021",Izahaki Mwacha
Papa Watsindika Za Kufunika Kwa Ubale Wabwino Pakati Pa Mipingo Ya Chikhristu,"Pomwe bungwe la ma episkopi a Mpingo wa Katolika m’dziko la Brazil (National Conference of Bishops of Brazil) ndi bungwe la mipingo ya chikhristu m’dzikolo (National Council of Christian Churches) ayamba msonkhano wao, Papa Francisco wauza nthumwi ku msonkhanowo za kufunika kwa mgwirizano pakati pa mipingo ya chikhristu pofuna kulimbana ndi mliri wa coronavirus. Iye wati ndi kofunika kuti mipingo izilimbikitsa umodzi ndi kukambirana pofuna kuthetsa mavuto osiyana-siyana omwe angakhalepo pakati pa anthu. Papa Francisco wati mliri wa coronavirus ndi vuto la likulu lomwe likusowa kuti mipingo ibwere pamodzi ndi kugwirana manja. Iye walimbikitsa za kufunika koti anthu azisamalira miyoyo yao komanso miyoyo ya anthu ena makamaka nthawi ino ya mliri wa coronavirus monga momwe Ambuye Yesu anaphunzitsira kudzera mu fanizo la la msamariya wa chifundo. Papa Francisco wakhala akulankhula za kufunika kwa ubale wabwino pakati pa anthu. Kudzera m’kalata yake ya posachedwapa yotchedwa Fratelli tutti iye adatsindika za kufunika kwa ubale wabwino womwe ukuyenera kukhalapo pakati pa anthu. Chaka chilichonse bungwe la ma episkopi a Mpingo wa Katolika m’dziko la Brazil limakhala ndi msonkhano kumayambiriro kwa nyengo ya Lenti wolimbikitsa umodzi pakati pa a Katolika m’dzikolo ndipo zaka zisanu zili zonse Mpingo wa Katolika umachita msonkhano ndi mipingo ina ya chikhristu m’dzikolo ndi cholinga chofuna kulimbikitsa umodzi.",https://www.radiomaria.mw/papa-watsindika-za-kufunika-kwa-ubale-wabwino-pakati-pa-mipingo-ya-chikhristu/,"February 18, 2021",Izahaki Mwacha
Bungwe la FOSEMA Lathandiza Chipatala cha Boma cha Mangochi ndi Katundu Othandiza Polimbana ndi Covid-19,"Katundu yemwe waperekedwa pa chipatala cha Mangochi Bungwe la Forum for Social Economic Development of Mangochi (FOSEMA) lati lipitiliza kuthandiza boma la Mangochi pazitukuko zosiyana-siyana. Wachiwiri kwa wapampando wa bungweli m’busa Mc Donald Sembereka ndiomwe anena izi pa mwambo opereka katundu osiyana-siyana othandizira kulimbana ndi mliri wa Covid-19 pa chipatala cha boma cha Mangochi. A Sembereka apempha anthu omwe apindule ndi katunduyi kuti amusamale komanso kumugwiritsa ntchito moyenera. “Tinakhala pansi kusonkha kuti tithandize zaumoyo maka pogula zida zothandiza pachipatalachi, ndipo zina mwaizo ndi monga ma gown, zotchinga kukamwa ndi mphuno, Nebulisers, choyezera nthupi mukatentha ndi zina zambiri zomwe ndizandalama zokwanira 3.2million kwacha,” anatero a Sembereka. Iwo ati apitiriza kugwira ntchito ndi a chipatalawa kufikira mliriwu utafika kumapeto. Poyankhulapo atalandira katunduyi mkulu owona zaumoyo m’boma la Mangochi Dr. Henry Chibowa anati katundu yemwe waperekedwayu ndi ofunika ndipo agwira ntchito yaikulu yothandiza kulimbana ndi nthendayi. “Ndife othokoza kwambiri ndi thandizo lomwe talandira ku FOSEMA ndipo katunduyi athandizira pothandizira anzathu omwe akudwala nthenda ya Covid-19 kuno ku Mangochi,” anatero Dr. Chibowa. Mwazina iwo apempha mabungwe ena akufuna kwabwino kuti atengeponso gawo pothandiza chipatalachi ndi katundu osiyana siyana yemwe angakwanitse.",https://www.radiomaria.mw/bungwe-la-fosema-lathandiza-chipatala-cha-boma-cha-mangochi-ndi-katundu-othandiza-polimbana-ndi-covid-19/,"February 18, 2021",Izahaki Mwacha
Komiti Yowona za Mliri wa Covid-19 mu Mpingo wa Katolika Yathandiza Chipatala cha Nguludi,"Wina mwakatundu yemwe waperekedwa Komiti yolimbana ndi matenda a Covid-19 ya mpingo wa katolika mu arkidayosizi ya Blantyre yepereka katundu othandiza kulimbana ndi nthenda ya Covid-19 ku chipatala cha Nguludi m’boma la Chiladzuru mu arkidayosiziyi. Polankhula atapereka thandizoli, Vicar General wa arkidayosiziyi mosinyo Boniface Tamani ati ali ndi chikhulupiliro kuti katunduyi agwira ntchito yoyenera pothandiza kuchepetsa chiwerengero cha anthu omwe akumwalira ndi nthendayi. “Ife ndi okodwa kwambiri chifukwa cha thandizo limeneli mukuziwa inu tataya anthu ochuluka ena ndi kukhalaso ansembe, asisiteri ngakhaleso akuluakulu a boma choncho kupezeka kwa thandizo limeneli ndili ndi chikhulupiliro kuti chiwelengero cha anthu omwalira ndi nthendayi kaamba ka kuchepa kwa zipangizo zogwiritsira ntchito kuchepa,” anatero bambo Tamani. Iwo anathokoza ansembe a chipani cha Mortfort Fathers kuchokera mdziko la Holland komanso Friends of Chilomo chifukwa cha thandizo lomwe anawapatsa atapempha kudzera mwa arkiepiskopi wa arki-dayosiziyi ambuye Thomas Luke Msusa. Poyankhulapo pa mwambowu, mkulu woyang’anira chipatala cha Nguludi a Fabiano Makolija na katunduyi wafika mu nthawi yake pamene zipangizo zogwiritsira ntchito zimapelewera, choncho katunduyi agwira ntchito yopambana. “Timapezeka kuti tili ndi odwala ambiri koma zipangizo zogwiritsira ntchito ndi zochepa zimenenso zimasokoneza kagwiridwe kathu ka ntchito chifukwa timalephera kuthandiza anthu onsewa mu nthawi yake koma tsopano kubwera kwa thandizo limeneli kuthandiza kuti kagwiridwe kathu ka nchito kakhale kosinthika,” anatero a Makolija. Wina wakatundu yemwe waperekedwayu ndi Oxygen Flow Meters, Nebulizers, ICU bed, oxygen Concetrators, Oxygen cylinders with gas kungotchulapo zochepa chabe ndipo ndiwa ndalama zokwana 36 million kwacha. Wina mwa katunduyi athandiziranso mzipatala za St Montfort m’boma la Chikwawa komanso chipatala cha Holy Trinity chomwe chili m’boma la Phalombe.",https://www.radiomaria.mw/komiti-yowona-za-mliri-wa-covid-19-mu-mpingo-wa-katolika-yathandiza-chipatala-cha-nguludi/,"February 18, 2021",Izahaki Mwacha
Bambo Wina Wagwidwa Akuba Njinga pa Tchalitchi M’boma la Ntcheu,"Bambo wina m’boma la Ntcheu wagwidwa akuba njinga ya moto pa tchalitchi cha Ntcheu mu dayosizi ya Dedza. Malinga ndi wapampando watchalitchichi a Laiton Lorent Thumba, izi zachitika lachitatu pa 17 February 2021 kumadzulo pomwe akhristuwa amapemphera pa mwambo wa nsembe ya misa ya Phulusa. A Thumba ati amayi omwe anali panja pa tchalitchichi ndi omwe anawona bamboyu akukoka njingayi ndipo apa iwo anakafotokozera ena mwa abambo omwe anali mkati mwa tchalitchichi ndipo posakhalitsa abambowa anatsatira mkuluyu ndi kumugwira. Atamufunsa za komwe amapita nayo njingayo iye anati amapita nayo kwa mwini wake ndipo atapanikizidwa ndi mafunso ndi pomwe anawulula kuti amafuna kuba ndipo apa anamutengera ku polisi. Padakali pano ofalitsa nkhani za apolisi m’bomalo sanayankhulepo kanthu pa za nkhaniyi.",https://www.radiomaria.mw/bambo-wina-wagwidwa-akuba-njinga-pa-tchalitchi-mboma-la-ntcheu/,"February 18, 2021",Izahaki Mwacha
ISAMA Yayamikira Boma Potsekulanso Sukulu,"Boma lalengeza kuti sukulu zonse zitsekulidwenso lolemba likudzali pa 22 February zitakhala zotseka kwa sabata zisanu. Nduna ya za umoyo Mayi Khumbize Kandodo Chiponda ndi omwe alengeza izi pa msonkhano wa atolankhani wa komiti yowona za matenda a Covid-19 omwe unachitika lachitatu madzulo mu mzinda wa Lilongwe. Malinga ndi mayi Chiponda omwenso ndi wapampando wa komitiyi, ganizoli ladza kutsatira kutsika kwa chiwerengero cha anthu omwe apezeka ndi kachirombo ka corona masiku apitawa komanso kukwera kwa chiwerengero cha anthu omwe akuchira ku matenda a Covid-19 poyerekeza ndi nthawi yomwe boma lidalengeza koyamba za kutsekedwa kwa sukuluzi chaka chino. Pa 17 January chaka chino, mtsogoleri wa dziko lino Dr. Lazarus Chakwera adalengeza kuti sukulu zitsekedwe kwa sabata zitatu kamba ka kukwera kwa chiwerengero cha anthu opezeka ndi corona virus. Pomwe nthawiyi imayandikira kutha, boma lidalengezanso kuti sukuluzi zikhalebe zotseka kwa sabata zina ziwiri kaamba koti chiwopsezo chakufala kwa kachirombo ka corona chidali chokwerabe kufikira pano pomwe boma lalengeza zakutsekulidwaku. “Nditengelepo mwai kupempha makolo kuti tiyeni titenge udindo waukulu owayezetsa ana athu kuti mudziwe ngati ali ndi corona virus kapena ayi ngati sukulu zawo zitafunsa kuti mutero ndipo kwa omwe angapezeke ndi corona virus asadandaule popeza  akakhala bwino akakhalanso limodzi ndi anzake.” Polankhulanso nduna ya za maphunziro mayi Agness Nyalonje ati undunawu wawo waika ndondomeko zomwe zithandizire kuti zinthu msukuluzi zikhale bwino. Mwazina, iwo ati undunawu umanga zipinda zophunziliramo zoonjezera msukulu za ku madela a kumidzi komanso kuika ma tent okwana 266 msukulu zomwe zili m’matawuni. Ndunayi yatinso unduna wawo wapatsidwa ndalama zokwana 5-billion-kwacha zomwe zithandizire pogula zipangizo monga zosambira mmanja ndi zina zomwe zigawidwe msukulu zonse. Mayi Nyalonje atinso undunawu ukumba mijigo yokwana 640 msukulu momwe muli vuto la madzi pofuna kulimbikitsa ukhondo ndipo ati aphunzitsi apadera oposa 2000 alembedwa kale ntchito pofuna kuthandizira kupewa kuthithikana m’makalasi. Posachedwapa, eni sukulu zomwe sizaboma adalankhulapo kupempha boma kuti liwalole kuti atsekulu sukulu zawo ponena kuti adzayesetsa kutsatira ndondomeko zonse zopewera kufala kwa corona virus. President wa bungwe la eni sukulu zomwe si za boma la Independent Schools Association of Malawi (ISAMA) Joseph Patel anati kutsekula sukuluzi kuthandiza kupulumutsanso miyoyo ya ana ambiri omwe angayambe moyo olowelera pomwe akungokhala m’makomo. Pakadali pano unduna wa za maphunziro wati posachedwa utulutsa kalendala ya momwe chaka cha maphunziro chikhalire kamba ka kutsekatsekaku.",https://www.radiomaria.mw/isama-yayamikira-boma-potsekulanso-sukulu/,"February 18, 2021",Izahaki Mwacha
Papa Wati Lenti Ndi Nyengo Yoti Akhristu Abwerere Kwa Mulungu,"Mtsogoleri wa mpingo wa katolika pa dziko lonse Papa Francisco wati lenti ndi nyengo yoti akhritsu abwerere kwa Mulungu. Malinga ndi malipoti a wayilesi ya Vatican, Papa wanena izi m’malaliko ake tsiku lachitatu pa misa ya Phulusa yomwe anatsogolera mtchalichi lalikulu la Saint Peter’s Basilica ku Vatican. Iye wati kupatula kuti akhristu akuyenera kukonza ubale wao ndi Mulungu pa nthawiyi, Papayu wati imeneyinso ndi nthawi yoti akhristu akonze ndi kudzamitsa ubale komanso chikondi ndi anthu anzao. “Iyi ndi nthawi younika njira yomwe tikufuna kutsata ndipo makamaka kupeza njira yotitengera kwa Mulungu yemwe ndi kasupe wa zabwino zonse,” watero Papa Francisco. Iye wati poyetsetsa kukhala pa ubale wabwino ndi Mulungu, akhristu amakumana ndi manyengero osiyana-siyana ofuna kubwereranso ku moyo wa kale koma iye  wati chofunika ndi  kuzama ndi kumalimbikitsidwa nthawi zonse ndi Mau a Mulungu opezeka mu baibulo. Papa Francisco watsimikizira akhristu kuti Mulungu ndi wa chikondi ndipo nthawi zonse ndi wokonzeka kulandira ana ake omwe atembenuka mtima. Lenti ndi ulendo wa masiku makumi anayi (40) kufanizira zaka 40 zomwe ana a Israeli adayenda m’chipululu muja pochoka mu ukapolo wa ku Egipito kupita ku Kenani dziko la malonjezano.",https://www.radiomaria.mw/papa-wati-lenti-ndi-nyengo-yoti-akhristu-abwerere-kwa-mulungu/,"February 17, 2021",Izahaki Mwacha
Bambo Wina Amangidwa M’boma La Dowa Kamba Kogona Ndi Mwana Obereka Yekha,"Apolisi m’boma la Dowa amanga bambo wina wa zaka 40 kaamba kogona ndi mwana obereka yekha. Malinga ndi wofalitsa nkhani za apolisi m’bomalo Sub-Inspector Gladson M’bumpha, bamboyu Likison Chadza m’mawa wapa 14 february anapita kukamwa mowa ndipo anabwelera kunyumba nthawi ya 8 koloko madzulo ndipo atafika kunyumbako anawuza mkazi wake Maloto Shawa kuti afuna awatengere ana ake ku mudzi kwawo ku Dowa koma pa nthawiyo anali ataledzera. M’bumpha wati bamboyo anawatenga ana awiriwo mwamakani, kunamizira ngati akupita nawo kumudziko ndipo ali mu njira mwana m’modzi yemwe ndi wa m’muna anathawa ndi kubwerera kunyumba kwawo komwe anakafotokozera mayi ake zomwe bamboyo amachita. Pamenepa, mayiyo pamodzi ndi anthu ena anathamangira ku maloko komwe anapeza mwana wamkaziyo akulira ndipo atamufusa anayankha kuti bambo ake amugwililira. Malipoti aku chipatala anasonyezadi kuti mwanayo wagwililiridwa zomwe zinachititsa kuti apolisi amange mkuluyu ndipo akuyembekezeka kukawonekera ku bwalo la milandu kuti akayankhe mlandu omwe wapalamulawo. Likisoni Chadza amachokera m’mudzi mwa Siliya mfumu yaikulu Chiwere m’boma la Dowa.",https://www.radiomaria.mw/bambo-wina-amangidwa-mboma-la-dowa-kamba-kogona-ndi-mwana-obereka-yekha/,"February 17, 2021",Izahaki Mwacha
Flames Ikuyenera Kupambana Masewero Onse-Mwase,"Mphunzitsi wamkulu wa mpira wa miyendo wa timu ya Flames Meke Mwase wati ndi okondwa chifukwa ayambapo zokonzekera za masewero ozigulira malo mu mpikisano wa African Cup of Nations. Izi zikudza pomwe timuyi ikuyembekeza kutsiriza masewero ake ozigulira malo ndi timu ya South Sudan pa 24 March 2021 pa masewero omwe adzachitikire mdziko la South Sudan komanso timu ya Uganda yomwe azasewere nayo mdziko lino pa bwalo la zamasewero la Kamuzu mu mzinda wa Blantyre. Padakali pano Mwase wayitanitsa osewera 29 omwe ndi ochokera m’matimu osiyanasiyana omwe amasewera mu ligi yayikulu mdziko muno ya TNM kuphatikizaponso osewera asanu omwe ndi koyamba kuyitanidwa kuti akasewere mu timuyi ponena kuti timuyi ndi ya wina aliyense. “Padakali pano ndine okondwa kuti tikuyamba zokonzekera ndipo anyamata omwe ndawayitana ndili ndi chikhulupiliro kuti ayikapo mtima kuti tichite bwino pa masewero omwe tikukonzekera kukhala nawo komanso tayitana anyamata omwe ndi koyamba kuwayitana,” anatero Mwase. Flames ikuyenera kuchita bwino pa masewero ake onse awiri omwe atsala kuti asewere ndi cholinga choti ikhale ndi mwayi opitilira mu mpikisanowu. Padakali pano timuyi ili pa nambala yachitatu ndi ma point anayi pomwe pa nambala yoyamba pali timu ya Burkina Faso ndipo timu ya Uganda ili pa nambala yachiwiri pomwe pamapeto pali timu ya South Sudan ndi ma point atatu.",https://www.radiomaria.mw/flames-ikuyenera-kupambana-masewero-onse-mwase/,"February 17, 2021",Izahaki Mwacha
Msonkho Online Ikuthandiza mu Nyengo ya COVID-19,"Njira yotolera msonkho Bungwe lotolera msonkho mdziko muno la Malawi Revenue Authority (MRA) lati njira ya makono yolipirira msonkho kudzera pa makina a kompyuta akuti ikuthandiza anthu ambiri maka pa nthawi ino yomwe ambiri akugwilira ntchito zawo pakhomo. Malinga ndi mkulu owona za ubale wa bungweli ndi anthu a Steven Kapoloma, padakali pano chiwerengero cha anthu omwe alembetsa kudzera ku njira ya makonoyi chikukwera tsiku ndi tsiku ndipo ati ali ndi chiyembekezo kuti pomafika kumapeto a mwezi uno akhala ndi makasitomala okwana 21000. Iwo ati njira ya msonkho online ikuthandiza anthu omwe amafuna kumvetsa bwino mmene nkhani za nsonkho zimayendera popita pa tsamba la makina a kompyuta a bungweli pomwe amapeza mayankho onse. “Anthu ambiri akuyikhulupirira njirayi kamba koti imapulumutsa ndalama zawo m’malo moyenda kudzafika kuma ofesi athu komanso kupulumutsa nthawi yomwe akanataya polowa m’maofesi osiyanasiyana a msonkho,” anatero a Kapoloma. Iwo apemphanso anthu omwe sakudziwa za njirayi kuti ayambe kuyigwiritsa ntchito ponena kuti ndi yophweka. “Msonkho online ndi njira yokhayo yomwe sungamve kuti mapepala asowa kapenanso anyowa ndi  mvula ayi,” anatero a Kapoloma. Padakali pano bungwe la MRA lalimbikitsa njira zamakono zotolera msonkho komanso kukhwimitsa chitetezo pa atambwali omwe amakhala akuzemba msonkho m’malo ochitira malonda komanso ku zipata zolowera mdziko muno.",https://www.radiomaria.mw/msonkho-online-ikuthandiza-mu-nyengo-ya-covid-19/,"February 17, 2021",Izahaki Mwacha
Atolankhani Azifotokoza Momwe Ndondomeko ya za Chuma Ikuyendera-Ngwalangwa,"Unduna wa zachuma wapempha olemba nkhani m’dziko muno kuti aziyesetsa kufotokozera anthu momwe ndondomeko ya za chuma ikuyendera. Wothandizira kwa mkulu owona za dongosolo la za chuma ku undunawu a Lawrence Ngwalangwa anena izi lachiwiri m’boma la Dowa pa maphunziro a tsiku limodzi othandiza olemba nkhani kumvetsa za kayendetsedwe ka chuma. Iwo ati nthawi zambiri anthu amangowuzidwa ndalama zomwe boma layika mu ndondomeko ya za chuma koma samapatsidwa tsatane-tsatane wa momwe ndalamazi zikugwilira ntchito zomwe zimapereka mpata wa za katangale pa kagwiritsidwe ntchito ka chumachi. A Ngwalangwa atinso atolankhani azikhala ndi chidwi pa ma gawo onse a ndondomeko ya za chuma, ndi kuwonetsetsa momwe ndalama zomwe zayikidwa mu ndondomeko ya za chumayi zikugwilira ntchito. “Chimene tinawona ndi chakuti anthu ambiri amangokhala ndi chidwi budget ikalowa ku nyumba ya malamulo basi koma palinso gawo lalikulu lokhudza m’mene budget ikuyendela zomwe ambiri samatsatira choncho tipemphe kuti anthu azitsatira zonsezi ndipo atolankhani azilemba nkhani zambiri za momwe ndalamazi zikugwilira ntchito,” anatero a Ngwalangwa. Iwo anatengeraponso mwayi kupempha mabungwe omwe si a boma kuti azikhala ndi nthawi yochita mikumano yapadera yofunsa maganizo a anthu pa zomwe akufuna kuti zikhale mu ndondomeko ya za chumayi. “Izizi zofunika kwambiri chifukwa choti ngati unduna wa za chuma tizitha kukonza ndondomeko ya za chuma yomwe anthu ambiri apelekapo maganizo pa zomwe akufuna zichitike ndipo itha kumakhala ndondomeko yokomera aliyense,” anatero a Ngwalangwa. M’mawu ake, mkulu wa bungwe la Center for Social Concern, bambo James Ngahy anagwirizana mawu ndi a Ngwalangwa ponena kuti katangale atha kuchepa m’dziko muno ngati nzika zitamadziwa momwe chuma chikuyendera kudzera mu zomwe atolankhaniwa akulemba pa nkhani za chitukuko ndi kukhala ndi mwayi ofunsa adindo kuti afotokoze bwino pomwe pakukayikitsa. Bambo Ngahy anati mwachitsanzo, kusayenda bwino kwa ndalama zokwana 6.2-billion-kwacha zothandizira pa ntchito yolimbana ndi Covid-19 ndi kusaganizira miyoyo ya anthu osauka omwe amayenera kuti ndiwo apindure kwambiri ndi ndalamayi. “Ndalama zilikuti? Wapindulapo ndan? Ndi anthu angati omwe akumwalira m’zipatala kapena m’makomo kumene kaamba kosowa thandizo loyenera? Vuto ndilakuti boma mwina litha kukhala ndi ndalama koma omwe amapindula ndi anthu owerengeka okha zomwe zikuthandziranso kuti osauka azingosaukilabe nde Covid-19’yu waonjezeranso kwambiri kusiyanaku,” anatero a Ngahy   Bungwe la Centre for Social Concern lati lili ndi chikhulupiliro kuti kudzera mu project yake yothandiza nzika kumvetsa ndikutengapo gawo pa kayendetsedwe kachuma ithandiza kuthetsa katangale m’dziko muno. Lipoti la chaka chatha la bungwe la Trasparency International lidawonetsa kuti dziko la Malawi lili pa nambala 129 mwa maiko 180 komwe za katangale zili patsogolo.",https://www.radiomaria.mw/atolankhani-azifotokoza-momwe-ndondomeko-ya-za-chuma-ikuyendera-ngwalangwa/,"February 17, 2021",Izahaki Mwacha
Papa Atsogolera Akhristu Pa Misa Ya Tsiku La Phulusa,"Mtsogoleri wa mpingo wa katolika pa dziko lonse Papa Francisko mawa akuyembekezeka kutsogolera misa ya tsiku la Phulusa ku likulu a mpingowu ku Vatican. Lachitatu pa 17 February ndi tsiku la phulusa (Ash Wednesday), chiyambi cha nyengo ya Lenti mu Mpingo wa Katolika pa dziko lonse ndipo likulu la Mpingo wa Katolika pa dziko lonse lalengeza kuti pa tsikuli Papa Francisco atsogolera Misa mu tchalitchi lalikulu la Saint Peter’s Basilica. Malinga ndi ofesi yofalitsa ma uthenga ku Vatican, anthu ochepa ndi omwe awalore kukhala nawo pa Misa’yi malinga ndi ndondomeko zothandiza kupewa kufala kwa nthenda ya Covid-19. Ofesiyi yapitilira kunena kuti lachisanu lililonse kwa masabata anayi, Papa Francisco azikhala nawo pa m’bindikiro wa Lenti omwe azitsogolera ndi Cardinal Raniero Cantalamessa ndipo mutu wa mibindikiroyi ndi woti, “Nanga inu mumati ndine yani?” mawu ochokera mu Uthenga Wabwino monga adalembera Mateyo Woyera mutu 16 ndime ya 15. Bungwe lomwe limawona za chipembedzo mu Mpingo wa Katolika pa dziko lonse lodziwika m’chingerezi kuti the Congregation for Divine Worship and the Discipline of the Sacraments lalangiza ansembe onse pa momwe aziperekera phulusa chaka chino malinga ndi mliri wa coronavirus. Bungweli lati ansembe sakuyenera kuwakhudza anthu popereka phulusali monga zimakhalira nthawi zonse koma m’malo mwake kungotsira pang’ono phulusali pa mutu. Mu nyengo ya Lenti akhristu amapemphedwa kuchita zinthu zitatu izi: kusala zakudya komanso zina zomwe amazikonda, kupemphera kwambiri ndipo pomaliza kuchita ntchito za chifundo.",https://www.radiomaria.mw/papa-atsogolera-akhristu-pa-misa-ya-tsiku-la-phulusa/,"February 16, 2021",Izahaki Mwacha
Boma Lidzifunsa Maganizo a Zipembedzo pa Ntchito Yolimbana ndi COVID-19 – M’neneri Hara,"Atsogoleri a zipembedzo apempha boma kuti liganizire zokhala pansi ndi atsogoleriwa ndi kukambirana pa momwe angagwilire ntchito limodzi polimbana ndi mliri wa COVID-19. M’modzi mwa atsogoleriwa, m’neneri Justice Hara ndi yemwe wanena izi lolemba ku Lilongwe pa msonkhano wa atolankhani wa komiti ya mtsogoleri wa dziko lino yoona za matenda a Covid-19. Malinga ndi Hara, ziganizo zambiri zomwe boma likumapanga pa nkhani yolimbana ndi mliriwu zikumapereka mafunso ochuluka komanso kupsinja mbali zina kamba koti sipakumakhala kuunikira kochokera kumbali zonse zokhudzidwa. M’neneriyu wakhala m’modzi mwa anthu omwe aperekapo maganizo pa momwe boma likuchitira pa ntchito yolimbana ndi mliriwu. Hara: Anthu onse ali m’manja mwa atumikife Iye wati sikovuta kuti nawo mpingo utsatire ndondomeko zomwe zidayikidwa zopewera kufala kwa mliriwu koma zikanakhala bwino boma likanakhala pansi limodzi ndi atsogoleri  a zipembedzo ndi mipingo yosiyanasiyana ndi kuwunikira pa ndondomeko zabwino zomwe zingakomere mbali zonse. “Anthu a ku Malawi kuno ali m’manja mwa ma Bishop, mwa ma propheti, mwa atumiki a Mulungu’fe ndiye ife ndi a boma tikakhala pansi ndikuuzana kuti tiyeni tikalankhule A tisakalankhule C, chilungamo cha Covid ndi B nde anthu tikawafotokozera chenichenicho sipavuta ayi. Ndiye a boma asazichite pawokha zinthuzi ziwakanika,” anatero Hara. Pa za katemera wa Covid-19, Hara anati ganizo lobweretsa katemerayu m’dziko muno ndi labwino ponena kuti ndi njira imodzi yomwe ingateteze mzika za dziko lino ndipo wapempha anthu kuti asadzanyalanyaze kulandira katemelayu potsindikanso kuti katemerayu si zomwe anthu ena akhala akunena zokhudza kutha kwa dziko. Komabe iye wati anthu akuyenera kufotokozeledwa mokwanira pa momwe katemerayu angagwilire ntchito m’thupi mwa munthu asadaperekedwe. “History ya akatemela tilinayo koma katemela uyuyu achipatala atifokozere kuti katemela uyu unayamba chonchi mthupi mwathu umayenda chonchi, titenga uthenga umene uja ndipo tidzaalalika za uthenga umenewo koma kupanda kudziwapo kanthu simungandikakamize kuchita zomwe sindikuzidziwa,” anatero a Hara. Polankhulapo nduna ya za Umoyo Mayi Khumbize Kandodo Chiponda anavomereza kuti pakuyeneradi kukhala mgwirizano pakati pa mbali zonse ndipo anachita changu kunena kuti izi zili m’malingaliro a boma kuti zichitike. Pa za momwe mliriwu unaliri m’maola 24 apitawo, mwa anthu okwana 929 omwe anayezedwa corona virus, anthu 146 ndi omwe apezeka ndi kachiromboka koma ena atsopano okwana 588 achira ku Covid 19 pomwe anthu asanu ndi m’modzi 6 ndi omwe amwalira munthawiyi. Pakadali pano onse omwe akudwalabe Covid-19 ndi anthu okwana 13, 818 koma onse omwe achira kuchokera pachiyambi alipo 14,195.",https://www.radiomaria.mw/boma-lidzifunsa-maganizo-a-zipembedzo-pa-ntchito-yolimbana-ndi-covid-19-mneneri-hara/,"February 16, 2021",Izahaki Mwacha
Anthu 9 Anjatidwa Kaamba Kochita Malonda mu Nthawi Yosavomerezeka,"Apolisi m’boma la Dowa akusunga mchitokosi anthu 9 kaamba kopezeka akuchita malonda mu nthawi yosavomerezeka zomwe ndi zosutsana ndi malamulo opewera nthenda ya Covid-19 mdziko muno. Watsimikiza za nkhaniyo-M’bumpha Malinga ndi wofalitsa nkhani za apolisi m’bomalo Sub Inspector Gladson M’bumpha, anthuwa omwe ndi a zaka za pakati pa 15 ndi 35 amangidwa atapezeka akuchita malonda pakati pa 6 koloko komanso half past 7 madzulo. Iye wati anthu asanu amangidwa pa msika wa Nalunga ndipo anayi enawo amangidwa ku malo osungira anthu othawa kwawo a Dzaleka pomwe apolisi amachita ntchito yolondera m’bomalo. Padakalipano, anthuwa akuyembekezeka kukawonekera ku bwalo la milandu kuti akayankhe mlandu omwe apalamulawu.",https://www.radiomaria.mw/anthu-9-anjatidwa-kaamba-kochita-malonda-mu-nthawi-yosavomerezeka/,"February 16, 2021",Izahaki Mwacha
Papa Wayamikira Dziko la Colombia Kaamba Kolandira Bwino Mzika za Dziko la Venezuela,"Mtsogoleri wa Mpingo wa Katolika pa dziko lonse Papa Francisko wayamikira dziko la Colombia kaamba kolandira bwino mzika za mdziko la Venezuela mdzikolo. Mu zolankhulalankhula zake pambuyo pa pemphero la Uthenga wa Mnjelo kwa Amayi Maria (Angelus), Papa wati wachita chidwi ndi zomwe lachita dziko la Colombia pokhazikitsa lamulo lomwe likuvomereza mzika za dziko la Venezuela kukhala nawo m’dzikolo kwa ka nthawi podikilira kuti mavuto a mdziko lawo athe. Iye wayamikira dziko la Colombia polandira bwino m’dzikolo mzika zoposa 1 million za dziko la Venezuela zomwe zathawa kwawo kaamba ka mavuto osiyanasiyana. “Ndikuthokoza chifukwa cha ntchito yotamandikayi. Dziko la Colombia si dziko lolemera kwambiri, ndi dziko lomwe liri pa umphawi ndi mavuto a za chuma koma onani zomwe lachita. Zikomo kwambiri Colombia,” watero Papa Francisco. Iye wayamikira onse omwe akugwira ntchito yopereka chisamaliro kwa anthuwa. Kwa nthawi yayitali Papa Francisco wakhala akulankhula mwa mphamvu za kufunika kosamalira anthu othawa kwawo pa zifukwa zosiyana-siyana. Mwezi wa April m’chaka cha 2016 Papa Francisco adakacheza pa chilumba cha Lesbos m’dziko la Greece pomwe pamafikira anthu ambiri othawa m’maiko awo pa zifukwa zosiyana-siyana ndipo ku mapeto a ulendowu Papa’yu adatenga mabanja atatu kupita nawo ku Rome. Mabanjawa ndi a anthu omwe adathawa kuchokera m’dziko Syria. Likulu la Mpingo wa Katolika limasamalira ma banja’wa mothandizana ndi bungwe la Sant’Egidio.",https://www.radiomaria.mw/papa-wayamikira-dziko-la-colombia-kaamba-kolandira-bwino-mzika-za-dziko-la-venezuela/,"February 15, 2021",Izahaki Mwacha
Chakwera Wachotsa Dr. Phuka mu Komiti Yowona za COVID-19,"Mtsogoleri wa dziko lino Dr. Lazarus McCathy Chakwera wasintha udindo wa wapampando wa bungwe lowona za ngozi zogwa mwadzidzidzi la Department of Disater Management Affairs (DODMA) komanso wapampando wachiwiri wa komiti yolimbana ndi mliri wa Covid-19 mdziko muno. Mtsogoleriyu wanena izi madzulo a lamulungu pomwe amayankhula ku mtundu wa aMalawi ku nyumba yachifumu ya Kamuzu mu mzinda wa Lilongwe.  Wachotsedwa mu komitiyo – Phuka Iye wasankha Dr. Chalamira Nkhoma kulowa m’malo mwa Dr. John Phuka omwe anali pa udindo wa m’modzi mwa apampando a komiti yolimbana ndi mliri wa Covid-19 mdziko muno ndipo walonjeza zosankhanso wapampando wa bungwe la DODMA posachedwapa. Mukuyankhula kwake mtsogoleri wadziko linoyu wadandaula ndi mchitidwe wa katangale omwe akuti ukubwezeretsa m’mbuyo chitukuko cha dziko lino. Dr. Chakwera ati malipoti omwe alandira kuchokera ku nthambi za boma zosiyanasiyana zomwe zinalandira ndalama zothandizira kulimbana ndi mliri wa Covid-19 ndi okhumudwitsa kaamba koti ambiri alibe mapepala owachitira umboni kupatula lipoti limodzi lokha. A Chakwera ati atsogoleri a nthambi zimenezi akuyenera ayimitsidwe pa ntchito komanso ati aliyense yemwe sanagwiritse ntchito ndalamazi moyenera amangidwe. Mtsogoleriyu wapempha akatswiri a zofufuza nkhani za chuma kuti awunike mapepala a zachuma omwe akuluakuluwa amagwiritsa ntchito. Pakusintha maudindo ku bungwe la DODMA komanso m’modzi mwa apampando a komiti yowona za mliri wa Covid-19, a Chakwera ati udindo wawo ngati mtsogoleri ndi kuonetsetsa kuti komiti yolimbana ndi mliriwu ithandizike ndi nzeru za anthu ena komanso kuwonetsetsa kuti pasakhale kulekerera pa kayendetsedwe ka zinthu. Iwo ayamikira Dr. John Phuka omwe amagwira ntchito ngati m’modzi mwa apampando a komiti yowona za mliri wa Covid-19 komanso athokoza a James Chiusiwa omwe anali wapampando ku bungwe la DODMA. Pomaliza a Chakwera ati tsopano chiwerengero cha anthu omwe akuchira ku nthenda ya Covid-19 chikukwera zomwe zayamba kupereka chilimbikitso kuti tsopano ntchito zosiyanasiyana zomwe zayima kaamba ka mliriwu mdziko muno, zitha kuyambiraso kuyenda ngati kale.",https://www.radiomaria.mw/chakwera-wachotsa-dr-phuka-mu-komiti-yowona-za-covid-19/,"February 15, 2021",Izahaki Mwacha
MHRC Ikufuna Osokoneza Ndalama za COVID-19 Ayimbidwe Mlandu,Bungwe lowona za ufulu wachibadidwe wa anthu la Malawi Human Rights Commission (MHRC) lati likufuna kuti anthu omwe akuganiziridwa kuti adasokoneza ndalama zothandiza pa ntchito yolimbana ndi mliri wa Covid-19 ayimbidwe mlandu. Mlembi wamkulu wa bungweli mayi Habiba Osman anena izi kudzera mu kalata yomwe bungweli latulutsa ndipo ati ndi zomvetsa chisoni kuti ndalama zokwana 6.2 billion kwacha zomwe unduna wa za chuma udatulutsa m‘mwezi wa August chaka chatha zoti zithandizire pa ntchito yolimbana ndi mliriwu sizidagwire ntchitoyi moyenera. Mayi Osman ati ndalamazi zikuyenera kuti zifufuzidwe bwino komanso mowonekera ndi kupeza pomwe padalakwika pofuna kudzetsa chikhulupiliro kwa anthu pa momwe ndalama zomwe zilipo pano zigwilire ntchito yolimbana ndi mliriwu omwe watenga kale miyoyo ya anthu ochuluka. Bungweli lati ndi lokondwa kuti mtsogoleri wa dziko lino Dr. Lazarus Chakwera posachedwa adalankhulapo pa za nkhaniyi polamula adindo okhudzidwa kuti afotokoze bwino za momwe ndalamazi zidagwilira ntchito. Komabe bungwelli lati boma lichite changu poyankhapo pa mafunso komanso nkhawa zomwe zakhala zilipo komanso zomwe zikudza pa nkhani yokhudza ndalamazi. Bungweli lati likuyang’ana mwachidwi kuti kafukufuku achitike mokwanira pa kusakazidwa kwa ndalamazi ndipo kuti onse omwe akukhudzidwa kuti adaikapo dzanja pa kusagwira bwino ntchito kwa ndalamazi ayimbidwe milandu molingana ndi malamulo a dziko lino. Pamenepa bungweli lati pakuyenera kukhala nthambi yomwe iziwona momwe adindo akugwiritsira ntchito ndalama zomwe cholinga chake ndi kuthandiza pa ntchito yolimbana ndi mliri wa Coronavirus ponena kuti komiti yowona za Covid-19 yomwe mtsogoleri wa dziko lino adayikhazikitsa yalephera kuchita zomwe idauzidwa kuti ichite pa nkhani yokhudza ndalamazi m’masiku awiri. Bungweli latsindikanso pa mfundo yomwe lidaperekapo mu kalata yake ya pa 19 January chaka chino yowuza boma kuti liwonetsetse kuti likuchita zinthu mowonekera pa nkhani ya kayendetsedwe ka chuma chothandizira pa ntchito yolimbana ndi mliriwu ndipo lati boma liphunzirepo ndi kuchitapo kanthu pa maganizo omwe anthu komanso magulu okhudzidwa adapelekapo pamomwe boma likuyenera kuchitila pa ndalamazi.,https://www.radiomaria.mw/mhrc-ikufuna-osokoneza-ndalama-za-covid-19-ayimbidwe-mlandu/,"February 15, 2021",Izahaki Mwacha
Parishi ya Limbe Yayamikira Kwaya ya Bungwe la Umodzi wa Abambo,"Parish ya Limbe mu arkidayosizi ya Blantyre yayamikira abambo a mpingowu kaamba kodzipereka pokhazikitsa kwaya yawo yomwe ati ikuthandiza akhristu kupemphera moyenera Wapampando wa Parishiyi a Andrew Simango ndi omwe alankhula izi ndi Radio Maria Malawi kwaya ya abambowa itayimbira koyamba pa mwambo wa misa ya Lamulungu pa 14 February, 2021. Kwaya ya bungwe la Umodzi wa Abambo A Simango ati ndi okondwa kuti abambo ambiri adzipereka kukhazikitsa kwayayi yomwe anati yathandiza akhristu patsikuli kupemphera bwino kaamba ka nyimbo zawo zachikale zomwe akhristu amatha kuyankha nawo mosavuta. “Pa nkhani ya mayimbidwe, abambowa lero ayamba bwino zedi chifukwa akhristu tonse timatha kuyimba nawo zomwe zathandizira kuti tipemphere bwino patsikuli kaamba koti nyimbo zake zinali zosavuta kuyankha,” anatero a Simango. Pamenepa iwo ati alimbikitsa abambowa kuyendera matchalitchi onse ali pansi pa parishiyi ndi cholinga choti athe kukopa abambo ena kuti alowe m’bungweli ndi cholinga choti nawonso akhale ndi mwayi wotumikira mpingo ndi mabanja awo kudzera m’bungweli pomwe kwa nthawi yayitali akhala akusiyira amayi okha ntchito zotere. Iwo atinso zimenezi zithandizira kuti podzakhazikitsa bungweli mu nyengo ya Pasaka adzakhale ndi chiwerengero chachikulu cha abambo odzatenga nawo mbali m’bungweli pa mayimbidwe ndi ntchito zina. A Simango apitirizanso kuti parishiyi ndi yokonzeka kuthandiza abambowa ndi cholinga choti maziko a bungweli akhale a mphamvu m’parishiyi. M’mawu ake wachiwiri kwa wapampando wa bungwe la abambo Ku Limbe Cathedral a Dickson Ching’anda athokoza Mulungu kaamba kowatsogolera kuti akhale ndi mwayi woyimbira m’tchalitchimu koyamba zomwe anatinso zawapatsa mangolomera oti ayende m’matchalichi onse a m’parishiyi ndi kukalalika za bungwe latsopanoli.",https://www.radiomaria.mw/parishi-ya-limbe-yayamikira-kwaya-ya-bungwe-la-umodzi-wa-abambo/,"February 15, 2021",Izahaki Mwacha
Bungwe la CWO Lalangiza Akhristu Apitirize Kutsatira Njira Zopewera COVID-19,"Bungwe la amayi achikatolika mdziko muno la Catholic Women Organisation (CWO) lalangiza akhristu mdziko muno kuti apitirize kusatira njira zodzitetezera ku mliri wa Covid-19. Mayi Felicia Monjeza omwe ndi mkulu woyang’anira ntchito za bungweli ndi omwe alankhula izi mu arkidayosizi ya Blantyre pambuyo popereka katundu wothandizira kudziteteza ku nthenda ya Covid-19 ku maparish a St. Mary’s Chemusa ndi Sacred Heart Lunzu mu arkidayosiziyi. Mayi Monjeza ndi mayi Vokhiwa kupereka wina mwa katunduyo kwa bambo Mtapara Mayi Monjeza ati ndi kofunika akhristu apitirize kutsatira njira zodzitetezera ndi cholinga choti nthendayi itheretu makamaka poyang’anira kuti nthendayi masiku apitawa inabweretsa mantha pakati pa a Malawi. “Zoonadi ife ngati bungwe la amayi achikatolika mdziko muno tayendera maparish awiri a St. Mary’s Chemusa komanso Lunzu komwe chachikulu kunali kulimbikitsa akhristu kupitiriza kutsatira njira zodzitetezera ku nthendayi yomwe ili pakati pathu. Kupatula apo taperekanso zipangizo zozitetezera ku nthendayi monga zotchingira kukamwa ndi mphuno ma Face Mask, Sopo ndi ma hand sanitizer kuti akhristu ammaparish awiriwa azigwiritsa ntchito,” anatero mayi Monjeza. Iwo atinso bungweli likhalanso likufikira akhristu aku maparish awiri amu arkidayosizi ya Lilongwe komwe bungweli likugwirako ntchito yomweyi ndi cholinga choti uthenga oterewu ufikirenso anthu aku parishi-zo. Akhristu a tchalitchi cha Holy Family Chinyama pambuyo polandira katunduyo Pogwirizana ndi mayi Monjeza, wapampando wa bungweli mdziko muno mayi Lucy Vokhiwa ati bungweli linasankha kuchita izi pofuna kuthandizira akhristu a mpingowu kutetezeka Ku nthendayi  ndi kuchotsa mantha omwe akumabwera pakati pa anthu kamba ka mauthenga osiyanasiyana omwe akufalitsidwa molakwika pa masamba a mchezo. Mayi Vokhiwa ayamikiranso bungwe lomwe lawagwira zanja pankhaniyi la O’Neil Foundation kudzera Ku bungwe la Missio USA kamba kopereka chuma chothandizira ntchitoyi yomwe yafikira anthu ochuluka kudzera mauthenga osiyanasiyana osindikizidwa, apa wayilesi komanso mzofokozera zomwe bungweli lakhala likupereka misonkhano ya Mapemphero ndiponso zipangizo zosiyanasiyana zomwe lakhala likugawa zopewera nthendayi. Polandira katunduyi mmalo mwa parishi ya St. Marys Chemusa, bambo Alick Mtapara ayamikira amayiwa kamba kopereka katunduyi yemwe ati apereka kwa anthu omwe paokha sangathe kupeza zipangizozi. Nayenso wapampando wa tchalitchi la Banja loyera Chinyama yomwe ndi nthambi ya Lunzu a Charles Kaunjika ati thandizoli lafika pa nthawi yake kamba koti nawonso amavutika kupeza zinthuzi paokha kamba kakuchepekedwa kwa akhristu ozungulira tchalitchichi. Ena mwa matchalitchi a mparish ya Lunzu omwe apindula ndi zipangizozi ndi Namisu komanso Chikoja Makanani.",https://www.radiomaria.mw/bungwe-la-cwo-lalangiza-akhristu-apitirize-kutsatira-njira-zopewera-covid-19/,"February 14, 2021",Izahaki Mwacha
Papa Wapempha Akhristu Kuti Apewe Kukhala Ndi Maganizo Olakwika pa Anthu Ena,"Mtsogoleri wa mpingo wa katolika pa dziko lonse Papa Francisko wapempha akhristu kuti adzipewa kukhala ndi maganizo olakwika pa anthu ena. M’mawu ake kwa anthu omwe anasonkhana pa bwalo la Saint Peter’s Square ku Vatican komanso polankhula ku dziko lonse kudzera pa wayilesi ya kanema ndi makina a intaneti, Papa wati Ambuye Yesu anadza pansi pano kuti adzapulumutse anthufe posayang’anira kuchimwa kwathu. Iye wati Yesu Khristu adagonjetsa zonse zomwe zikadatha kumubweza m’mbuyo kuti adzapulumutse mtundu wa anthu pa dziko la pansi. Pamenepa Papa Francisco wati akhristu akuyenera kutengera chitsanzo cha Yesu Khristu pogonjetsa maganizo olakwika komanso mantha pa za anthu ena zomwe zingawabwezere m’mbuyo pofuna kuthandiza anthuwo. Iye wati Mawu a mu Uthenga Wabwino omwe awerengedwa pa tsiku lamulungu la 6 mu nyengo ya pa chaka akufotokoza momveka bwino za mkumano wa Ambuye Yesu ndi munthu wa khate. Papa Francisco wati ngakhale kuti malamulo pa nthawi ya Ambuye Yesu sanali kulora kuti anthu a khate azikhala pafupi ndi anthu ena, Ambuye Yesu adalora munthu wa khate kumuyandikira mpaka Ambuye Yesu adamukhudza munthuyo. Iye wati nkhaniyi ikuonetseratu poyera kuti Ambuye Yesu adakwaniritsa uthenga wa chipulumutso womwe anali kulalika pofika pakati pa anthu ndi kukhudza miyoyo ya anthuwo m’njira zosiyana-siyana komanso kuwakokera anthuwo ku chipulumutso. Papa Francisco watsindika kuti Mulungu amakhala ndi anthu ake nthawi zonse ndipo amawakhudza anthuwo mu njira zosiyana-siyana kuti choncho pakhale ubale weniweni pakati pa iye ndi anthuwo. Iye wamaliza ndi kudzudzula anthu ena omwe amawasala anzawo pa zifukwa zosiyana-siyana mwina chifukwa chosiyana kochokera ndi anthu enawo komanso chifukwa cha matenda omwe anthuwo akudwala kapena anadwalapo. Papa Francisco wati khalidwe la tsankho, dyera si khalidwe la Mulungu kotero akhristu akuyenera kugonjetsa khalidweli kuti azitha kutumikira anzao monga Ambuye Yesu anali kuchitira.",https://www.radiomaria.mw/papa-wapempha-akhristu-kuti-apewe-kukhala-ndi-maganizo-olakwika-pa-anthu-ena/,"February 14, 2021",Izahaki Mwacha
Apolisi Akhazikitsa Kafukufuku pa Kuphedwa kwa Asodzi Atatu Omwe Awomberedwa ndi Apolisi,"Apolisi mdziko muno ati akhazikitsa kafukufuku wofuna kupeza chomwe chinachitika kuti apolisi ena awombere ndi kupha asodzi atatu pa nyanja ya Chilwa m’boma la Zomba. Wachiwiri kwa wofalitsa nkhani za apolisi mdziko muno Peter Kalaya ndi yemwe wanena izi polankhula ndi Radio Maria Malawi. Iye wati padakalipano apolisi awiriwa ali mchitolokosi cha apolisi podikira kafukufukuyu. Kalaya: Asodzi amakana kulandidwa manet Kalaya wati apolisiwa anatengedwa ndi a zachitetezo cha mdera kuti akawathandize kulondera nyanjayo yomwe inatsekedwa mwezi wa December chaka chatha, koma kuti panali kusamvana pakati pa apolisiwa ndi asodzi omwe anapezeka akupha nsomba pa nyanjayi “Apolisi athu a pa Kachulu anapemphedwa ndi a Mchenga BVC kuti akawathandize kuchita patrol pa nyanjayi ndipo atafika pa Lingali Fishing Dock anapeza asodziwa omwe anali ndi zikwanje. Kusamvana kunabuka kaamba koti amakaniza kuwalanda manet monga mmene zimafunikira zomwe zinachititsa kuti awombere m’mwamba ndipo pakuomberapa asodzi atatu anakatsimikizika ku chipatala kuti afa ndipo ena anavulala,” anatero Kalaya. Iye wati akukhulupilira kuti apolisiwa amafuna kudziteteza kwa asodziwa omwe pa nthawiyi anali atanyamula zikwanje. Komabe iwo ati apempha nthambi zina za boma komanso zomwe sizaboma kuti zithandire pa ntchito ya kafukufukuyu. “Tikuganiza kuti apolisi athu anagwiritsa force yochuluka ndiye mchifukwa chake tikufuna tifufuze kaye zambiri za nkhaniyi. Popeza kuti awa ndi apolisi anzathu tapempha a Malawi Human Rights Commission, Independent Police Complaints Commission kuti nawonso afufuze pofuna kuti chilungamo chiwonekere,” anatero Kalaya.",https://www.radiomaria.mw/apolisi-akhazikitsa-kafukufuku-pa-kuphedwa-kwa-asodzi-atatu-omwe-awomberedwa-ndi-apolisi/,"February 14, 2021",Izahaki Mwacha
Papa Wapempha a Katolika Awonetse Chifundo Posamalira Anthu Omwe Akhudzidwa ndi COVID-19,"Mtsogoleri wa mpingo wa katolika pa dziko lonse Papa Francisko wapempha akhristu a mpingowu kuti awonetse chifundo chawo posamalira anthu omwe akhudzidwa ndi mliri wa Coronavirus. Malinga ndi malipoti a wailesi ya Vatican, Papa wanena izi kudzera mu uthenga wa nyengo ya Lenti chaka chino. Iye wati nyengo ya Lenti ndi nthawi ya mtengo wa patali yoti akhristu akule m’chikondi posamalira anzawo ovutika makamaka omwe akhudzidwa ndi mliri wa Coronavirus. Papa Francisco wati akhristu akuyenera kumalimbikitsidwa nthawi zonse ndi mawu opezeka m’buku la mneneri Isaiya Mutu 43 ndime yoyamba, “Musaope popeza ndakupulumutsani.” Iye wati popereka chisamaliro kwa anthu omwe akudwala ndi kuvutika mu njira zosiyana-siyana akhristu akuyenera kumapereka uthenga wa chilimbikitso komanso chiyembekezo. Papa Francisco wanenetsa kuti palibe mphatso yaing’ono ngati munthu woyiperekayo aperekadi ndi mtima wake wonse. Mutu wa uthenga wa nyengo ya Lenti chaka chino ndi woti, “Tikupita ku Yerusalemu. Lenti nyengo yodzamitsa Chikhulupiriro, Chiyembekezo ndi Chikondi,” kapena kuti “Behold, we are going up to Jerusalem. Lent: A Time for Renewing Faith, Hope, and Love,” m’chingerezi. Mpingo wa Katolika pa dziko lonse uyamba nyengo ya Lenti lachitatu likubwerali pa 17 February. Pa nthawiyi akhristu amalimbikitsidwa kusala zakudya kapena kusiya zinthu zina zomwe amazikonda (fasting), kupemphera kwambiri (prayers) komanso kugwira ntchito za chifundo (alms giving). Nyengo ya Lenti imadziwika m’chilatini kuti “Quadragesima” kutanthauza masiku 40 a nyengo’yi.",https://www.radiomaria.mw/papa-wapempha-a-katolika-awonetse-chifundo-posamalira-anthu-omwe-akhudzidwa-ndi-covid-19/,"February 14, 2021",Izahaki Mwacha
Mwambo Wokhazikitsa bungwe la CMO ku Limbe Cathedral Wayimitsidwa,"Mwambo wokhazikitsa bungwe la Umodzi wa abambo la Catholic Men Organisation (CMO) ku parish ya Limbe mu arkidayosizi ya Blantyre omwe umayenera kuchitika lero lamulungu pa 14 February 2021 ati awuyimitsa kaye pofuna kugwirizana ndi ndondomeko zopewera Covid-19 zomwe boma linakhazikitsa mdziko muno. M’modzi mwa mamembala mu komiti yomwe ikuyendetsa zokonzekera za mwambowu, a Patrick Kombe atsimikiza izi ndi Radio Maria Malawi. Kombe: Abambo oposa 100 anasonkha A Kombe ati kuyimitsaku kwachitika potsatira kuti abambo ochuluka m’parishiyi anawonetsa chidwi chodzakhala nawo pa mwambowu zomwe anati zikhala zovuta kuti zigwirizane ndi mfundo zowonjezera zomwe boma linakhazikitsa pofuna kuthana ndi nthenda ya Covid-19 zomwe mpingo wonse ukusatira. ‘Ife tinangoyerekeza kuti tingokhazikitsa mwambowu ndi anthu ochepa koma titapereka nkhaniyi kwa abambo anzathu zawonetseratu kuti ambiri akufunitsitsa kuti azakhale nawo pa mwambowu. Izi zawonekera poyera pomwe abambo oposa 100 asonkha nawo kangachepe kuti azakhale nawo pa mwambowu zomwe zitsutsane ndi mfundo za boma zopewera nthendayi zomwe zikulora anthu kusonkhana osapitilira 50,” anatero a Kombe. Pamenepa iwo ati ngakhale izi zili chomwechi kwaya ya abambo okhaokha yomwe imakonzekera kudzayimbira pa misayi ndi yomwenso yayimbira pa Misa yomwe yachitika ku tchalitchili lero pa 14 February,2021 pa nthawi ya 9:30 m’mawa ndipo akhristu akhala ndi mwayi owona mmene abambowa akuchitira pa mayimbidwe awo. A Kombe apitirizanso kuti ali ndi chikhulupiliro kuti mwambo wokhazikitsa bungweli utha kudzachitika mu nyengo ya Pasaka pofuna kugwirizana ndi tsiku lokhazikitsa kwa bungwe lotereli mu arkidayosiziyi pomwe ndi 1 May, 2021. “Zokonzekera zonse zatha tingodikira kuti mu nyengo ya kuwuka kwa Ambuye Yesu Khristu tizakhazikitse bungweli ndi cholinga choti tizakhale tikhazikitsa kale pomwe bungweli lizidzakhazikitsidwa mu arkidayosiziyi pa 1 May,” anapitiriza motero a Kombe. Iwo ati mosakayikira kukhazikitsaku kuzachitika mu nthawiyi kaamba koti chiwerengero cha opezeka ndi nthenda ya Covid-19 chachepa kusiyana ndi sabata ziwiri zapitazo pomwenso anthu ochira ku nthendayi akuchulukirachulukirabe zomwe zikuwapatsa chiyembekedzo choti pofika mu nthawiyo zinthu zitha kuzakhala bwino.",https://www.radiomaria.mw/mwambo-wokhazikitsa-bungwe-la-cmo-ku-limbe-cathedral-wayimitsidwa/,"February 14, 2021",Izahaki Mwacha
Anthu Aku Chingale Akuyembekezera Kukhala ndi Zitukuko Zodalirika,"Anthu a mdera la mfumu yaikulu Nkapita kuchingale m’boma la Zomba ati tsopano adzitha kukhala ndi zitukuko zodalilika komanso zogwirizana ndi ndalama zomwe zaperekedwa pachitukuko chakudera. Mnkhalapampando owona zachitukuko ku dera (ADC chair) a Redson Sumani, ndiyemwe wanena izi potsiriza pamaphunziro amasiku atatu omwe bungwe la Centre for Social Concern linachititsa mumzinda wa Zomba, owazindikilitsa mmene angachitire kalondolondo wa mmene chuma chikuyendera  komanso zitukuko mdera lawo. Iye anati maphunzirowa awathandiza muzambiri kuphatikizapo mmene angawafikire adindo pochita kalondolondo wachuma chomwe chikugwiritsidwa ntchito mdera mwao. Polankhula potsiriza pamaphunzirowa mnkhalapampando owona zachitukuko ku mdera la Sub T/A Nkapita a Redson Sumani anayamikira bungwe la Centre for Social Concern chifukwa cha maphunzirowa ponena kuti mbuyomu zinali zovuta kwa anthu a mdera la Nkapita kuzindikira udindo omwe ali nawo wochita kalondolondo pachuma, komanso kudziwa ndondomeko zomwe angatsatire pofuna kufunsa adindo za mmene zitukuko zikuyendera mdera mwao. Koma tsopano kubwera kwa ndondomekoyi ndimaphunzirowa akuti atsekuka mmaso ndikuzindikira udindo wao, zomwe akuti zithandiza derali kukhala ndizitukuko zodalilika. Mmau ake mmodzi mwa ma Khansala a Geofrey Mandala a mdera la Lithipe mu constituency ya Chingale,  anati maphunzirowa awathandizanso pantchito yawo ngati makhansala kamba koti tsopano adzitha kugwirana manja ndi anthu akudera potsatira zitukuko kwa adindo monga aphungu akudera. Polankhula mkulu oyang’anira ndondomeko yoona za chilungamo pazachuma (Economic Governance) ku bungwe la Centre for Social Concern a Bernard Mphepo   anati, cholinga cha ndondomekoyi ndikufuna kuonetsetsa kuti adindo akuchita zinthu poyera ndipo anthu akudera akutha kuchita kalondolondo wachuma komanso chitukuko mdera. Maphunzirowa anabweretsa pamodzi anthu a mmagulu osiyansiyana akudera monga achinyamata, makomiti achitukuko makhansala ndi ena. Mwazina pamaphunzirowa anaunika nkhani zokhudza matumba achitukuko chakudera monga CDF komanso LDF, za mphamvu kuwathu, ndizina zothandizira kuti ndondomekoyi iyende bwino. Ndondomekoyi ayikhazikitsa mmaboma a Mzimba Mangochi Zomba komanso Phalombe ndi thandizo lochokera kubungwe la GIZ.",https://www.radiomaria.mw/anthu-aku-chingale-akuyembekezera-kukhala-ndi-zitukuko-zodalirika/,"February 12, 2021",Izahaki Mwacha
Kampani Ya Kokoliko Holdings Yati Ikufuna Kusintha Miyoyo ya Achinyamata,"Kampani ya Kokoliko Holdings yati ili ndi malingaliro okhazikitsa magulu othandiza achinyamata pa ntchito zosiyana-siyana m’madela onse 193 aaphungu ndi ma ward onse a makhansala posawerengera chipani chomwe anthu amatsatira. Mkulu wa kampaniyi Daudi Sulemani ndiye wanena izi pambuyo pa maphunziro omwe anakonzela anthu omwe athandizire pa ntchito yokhazikitsa maguluwa. Iye anatii kudzera m’maguluwa achinyamata ambiri akhala ndi mwai odziimila pawokha pomachita ntchito za malonda ndi zina kaamba koti azipeza luso la momwe angachitire izi ndipo pamapeto pake azithandizanso pa chuma cha dziko lino. Sulemani anati pali magawo okwana khumi ndi atatu,13 omwe kampaniyi ikuyembekezeka kuti ikhazikitse kudzera m’maguluwa monga za umoyo, za ulimi ndi zofalitsa  mau kungotchulapo zochepa chabe zomwe ati zikhala zitachitika pofika m’mwezi wa December chaka chino. Iye anatsindikanso kuti ili si gulu la ndale ndipo chipani cha Malawi Congress sichili kumbuyo kwa izi koma cholinga cha zonsezi ndikufuna kuwona dziko lino likusintha pa chuma. M’mau ake, nduna ya achinyamata ndi za masewero  Ulemu Msungama yemwe anali mulendo olemekeza pa mwambowu anayamikira ganizo la achinyamatawa ponena kuti izi zithandiziranso kukwanilitsa maloto a boma la m’gwirizano wa Tonse lolemba ntchito achinyamata 1 million mu chaka choyamba cha utsogoleriwu. Ndunayi inati nthawi yakwana kuti achinyamata azipita patsogolo ngakhale zisankho zitadutsa ndikupewa kungomangogwilitsidwa ntchito ndi anthu andale. Kokoliko Holdings Limited idayamba ngati gulu la ndale pambuyo pa chigamulo cha mulandu okhudza chisankho cha mtsogoleri wa dziko chaka chatha pomwe zina mwa mboni zomwe zidaimila nawo pa mulanduwu zidabwera pamodzi ndkuyambitsa gululi koma chitatha chisankho chachibweleza gululi lidalembetsedwa ngati kampani yoima payokha.",https://www.radiomaria.mw/kampani-ya-kokoliko-holdings-yati-ikufuna-kusintha-miyoyo-ya-achinyamata/,"February 12, 2021",Izahaki Mwacha
A Zaumoyo Adandaula ndi Kuchepa Kwa Chiwerengero Cha Anthu Omwe Akuyezetsa Matenda Ena Mzipatala,"Mkulu wa zophunzitsa anthu zaumoyo m’boma la Lilongwe a Richard Mvula adandaula ndi mphekesera zaboza zokhuza nthenda ya Corona zomwe zikumakambidwa m’madera kuti zasokoneza ntchito yolimbana ndi matenda omwe anayamba kugonjetsedwa kale. A Mvula amayankhula izi pa msonkhano wa atolankhani omwe komiti yolimbana ndi mliri wa Covid-19 mdziko muno imachititsa lachinayi madzulo mu mzinda wa Lilongwe. Iwo ati mphekeserazi zachititsa kuti chiwerengero cha anthu opita kuchipatala kukayezetsa matenda ena chichepe zomwenso zaika chiospyezo kuti matenda ena omwe anagonjetsedwa kale monga Chukuku, TB, Polio kungotchulapo ochepa chabe zitha kubwereranso. “Pakati pathu pakumamveka mphekesera zambiri komanso zokamba Kamba zomwe zingapangitse kubweretsa chiospezo kuti muliliwu tisathe kuugonjetsa,” anatero Mvula. Iwo ati alangizi azaumoyo omwe amapita m’midzi kukapereka katemera wa matenda ena omwe anayamba kugongetsedwa kale akulephera kutero choncho matendwa atha kuyambiranso.",https://www.radiomaria.mw/a-zaumoyo-adandaula-ndi-kuchepa-kwa-chiwerengero-cha-anthu-omwe-akuyezetsa-matenda-ena-mzipatala/,"February 12, 2021",Izahaki Mwacha
Papa Walimbikitsa Vatican Radio Kuti Iziyima Pa Chilungamo Pogwira Ntchito Yake,"Mtsogoleri wa Mpingo wa Katolika pa dziko lonse Papa Francisco walimbikitsa wayilesi ya Vatican kuti nthawi zonse iziyima pa chilungamo pogwira ntchito yake. Malinga ndi malipoti a Vatican Radio Papa Francisco walankhula izi mu uthenga wake wa mafuno abwino wopita ku wayilesi’yi pamene lero ikukondwerera kuti yakwanitsa zaka 90 chiikhazikitsireni. Iye wayamikira luso komanso kudzipereka kwa anthu ogwira ntchito ku wayilesi’yi. “Okondedwa abale ndi alongo, ndikukufunirani mafuno abwino,” umu ndi m’mene wayambira uthenga wa mafuno abwino wa Papa Francisco womwe walembera wayilesi ya Vatican pa chikondwerero choti wayilesi’yi yakwanitsa zaka 90 kuchokera pomwe adaikhazikitsa. Mu uthengawu iye wayamika onse omwe amagwira ntchito ku wayilesi’yi chifukwa cha luso ndi kudzipereka kwao pa ntchito komanso wachita chidwi ndi chida cha mphamvu’chi. “Ndikukuyamikani nonse chifukwa cha kudzipereka kwanu pa ntchito. Wayilesi ndi chida cha mphamvu komanso chochititsa chidwi chomwe chimaulutsa mawu kupita ku madera a kutali,” watero Papa Francisco mu uthengawu. Wayilesi’yi yodziwika mchingerezi kuti Vatican Radio kapena Radio Vaticana mu chitaliyana komanso Statio Radiophonica Vaticana mu chilatini ili ndi ogwira ntchito oposa 200 ochokera m’maiko 69 ndipo imaulutsa ma pologalamu ake mu zilankhulo 47. Adakhazikitsa wayilesi’yi ndi Papa Pio wa 11 pa 12 February m’chaka cha 1931 ndipo Papa’yu adapempha Guglielmo Marconi kuti athandize kuyambitsa ntchito za wayilesi’yi. Wayilesiyi adaikhazikitsa ndi cholinga choti ikhale liwu la a Papa pofalitsa Uthenga wa Chipulumutso ndi chifukwa chake imatchulidwanso kuti “the Pope’s Radio.” Ansembe a mu chipani cha mu Mpingo wa Katolika odziwika kuti ma Jesuit kapena kuti Society of Jesus m’chingerezi ndi omwe adapatsidwa udindo woyendetsa wayilesi’yi.",https://www.radiomaria.mw/papa-walimbikitsa-vatican-radio-kuti-iziyima-pa-chilungamo-pogwira-ntchito-yake/,"February 12, 2021",Izahaki Mwacha
Bungwe Loyang’anira Zomangamanga Mdziko Muno Lati Lidzipereka pa Ntchito Yolimbana ndi Matenda a Edzi,"Asayinirana ndi Radio Maria Bungwe lomwe limayang’anira ntchito zomangamanga mdziko muno la National Construction Industry Council (NCIC) lati lidzipereka pa ntchito yolimbana ndi matenda a HIV/AIDS mdziko muno. Mkulu owona zachuma ku bungweli a Daniel Kampondeni ndi omwe anena izi lero m’boma la Mangochi pambuyo posayinirana mgwirizano wa pakati pa bungweli ndi Radio Maria Malawi, owulutsa mapologalamu komanso mauthenga okhudza nthendayi. Iwo ati anthu ambiri amene amagwira ntchito zomangamanga m’madera osiyanasiyana mdziko muno akumwalira komanso kukhudzidwa ndi nthenda ya Edzi kaamba koti amapita kukagwira ntchito ku madera a kutali ndi mabanja awo zomwe akuti zikuchititsa kuti nthambiyi itaye anthu ambiri a luso la zomangamanga. A Kampondeni omwe anayimira mkulu wa bungweli pa mwambowu anati bungwe lawo linasankha kuchita mgwirizano oterewu ndi Radio Maria potengera m’mene wailesiyi imachitira mapologalamu ake komanso potengera kuti imafikira madera ochuluka mdziko muno. “Radio Maria ndi imodzi mwa wailesi zitatu mdziko muno zomwe tasayinirana nazo mgwirizano pa ntchitoyi. Tinawunika bwino lomwe ndipo tinakhutitsidwa ndi momwe Radio Maria imachitira zinthu zake,” anatero a Kampondeni. Polankhulapo President wa Radio Maria Malawi, a Levi Phelani ati mgwirizanowu uthandiza kukumbutsa anthu mdziko muno kuti nthenda ya edzi idakalipobe ngakhale tsopano kwabwera matenda ena omwenso avuta kwambiri. Mwazina iwo apempha mabungwe ena omwe ali ndi mapologalamu ofunika kuti awulutsidwe kuti asachedwe koma kukumana ndi akuluakulu a wailesiyi ndi kukambirana momwe angachitire pothandizana kufalitsa mauthenga awo.",https://www.radiomaria.mw/bungwe-loyanganira-zomangamanga-mdziko-muno-lati-lidzipereka-pa-ntchito-yolimbana-ndi-matenda-a-edzi/,"February 12, 2021",Izahaki Mwacha
Ophunzira Okhudzidwa Ati Akakamiza Boma Litsekule Sukulu Msanga,"Gulu lina la ophunzira a msukulu za mdziko omwe akuti ndi okhudzidwa apempha boma kuti lichite machawi potsegulanso sukulu zomwe zinatsekedwa kamba ka mliri wa Covid-19. Poyankhula pa msonkhano wa atolankhani omwe gululi linachititsa mu mzinda wa Blantyre, wapampando wa gululi Kelvin Kasanga wati apereka masiku awiri mpaka loweruka kuti boma kudzera ku komiyi ya president yolimbana ndi mliri wa Covid-19 ndiponso unduna wa zamaphunziro akhale atayankha madando awo ndipo ati ngati akuluakuluwa satero achita zinthu zomwe sanawulule. Ophunzira okhudzidwa pa msonkhano wa atolankhaniwo Kasanga wati ophunzirawa ali ndi nkhawa kaamba koti kuchedwa kutsegula sukuluzi kubweretsa mavuto ena kwa ophunzirawa monga kutenga mimba zosakonzekera kwa atsikana, kumwa makhwala ozunguza bongo ndi mowa komwe kwakula pamene ophunzira ali pakhomo. Iye watinso gulu lawo liri ndi chiyembekezo kuti sukulu zikatsegulidwa ophunzira apitilira kusatira njira zodzitetezera ku mliriwu zomwe amachita sukuluzi zisanatsekedwe. Presidential wa dziko lino Dr. Lazarus Chakwera anaonjezera sabata zina ziwiri zoti sukulu zikhale zotseka kaamba ka kupitilira kukwera kwa chiwerengero cha anthu omwe akutenga kachirombo ka Corona mdziko muno.",https://www.radiomaria.mw/ophunzira-okhudzidwa-ati-akakamiza-boma-litsekule-sukulu-msanga/,"February 11, 2021",Izahaki Mwacha
Mtambo Wati Unduna Wake Ukugwira Ntchito Yophunzitsa Anthu za Mliri wa Covid-19,"Nduna ya zophunzitsa anthu zinthu zosiyanasiyana ndi kulimbikitsa umodzi mdziko muno a Timothy Mtambo ati unduna wawo mogwirizana ndi unduna wa zaumoyo komanso wa zofalitsa nkhani ukugwira ntchito yophunzitsa anthu za mliri wa Covid-19 m’madera osiyanasiyana mdziko muno. A Mtambo amayankhula izi pa msonkhano wa atolankhani omwe komiti yowona za mliri wa Covid-19 mdziko muno inachititsa lachitatu madzulo mu mzinda wa Lilongwe. Iwo ati pa ntchito yophunzitsa anthu m’maderamo, mzikanso zikuyenera zikhale ndi umwini pogwiritsa ntchito uthengawo komanso kuikapo mtima kuti ntchitoyi ibale zipatso Ndunayi yati pogwiritsa ntchito galimoto 34 zomwe ofesi ya mtsogoleri wa dziko lino yapereka limodzi ndi zimkuza mawu, ayendera madera osiyanasiyana kuphunzitsa anthu momwe angapewere kachilomboka. Iwo atinso a Malawi apewe kutengeka ndi mauthenga ozungulira m’masamba a mchezo m’malo mwake atsatire zomwe unduna wa zaumoyo ukuwapempha kuchita ndipo ati aliyense agwire ntchito yoteteza moyo wa mzake posagonjera kuvala  chothinga kukamwa ndi mphuno. Pankhani ya katemera yemwe akuyembekezeka kubwera mdziko muno kumapeto amwezi uno, a Mtambo ati boma silizakakamiza munthu kukalandira katemerayu koma aliyense atenge gawo polandira katemerayu kuti dziko lino likwanitse kugonjetsa nthendayi. Pomaliza iwo apempha mzika zadziko lino kukhulupirira boma pomwe likugwira ntchito yothana ndi mliriwu ponena kuti boma likufunira mzika zake moyo wathanzi. Polankhulapo Dr. John Phuka apempha adindo monga mafumu, azibusa ndi ena ambiri kuthandiza kuphunzitsa anthu kuti aziwe zoona zamatendwa. Padakali pano anthu omwe apezeka ndi nthendayi lero mdziko muno ndi 328 omwe achira ndi 518 pomwe amwarira ndi 17.",https://www.radiomaria.mw/mtambo-wati-unduna-wake-ukugwira-ntchito-yophunzitsa-anthu-za-mliri-wa-covid-19/,"February 11, 2021",Izahaki Mwacha
Bambo “Wamisala” Wamangidwa Kaamba Kopha Mwana Wake,"Apolisi m’boma la Kasunga amanga bambo wina wa zaka 30 kaamba komuganizira kuti wapha mwana wake. Malinga ndi wofalitsa nkhani za apolisi m’bomalo Inspector Edna Mzingwitsa, bamboyu Emmanuel Shaba yemwe akumuganizira kuti amadwala matenda amisala, anapha mwana wake wamkazi wa zaka zisanu ndi chimodzi (6) pambuyo pomugwilirira pomumenya ndi nyundo m’mutu. Malinga ndi Inspector Mzigwitsa, izi zimachitika mkazi wa bamboyu atapita kumunda. “Mayiyo atabwera ndi kufunsa za komwe kunali mwana, bamboyu akuti anayankha kuti wapha nkhuku ndipo ili m’nyumba. Mkazi wabamboyu atalowa mnyumbamo ndi pomwe anazindikira kuti wapha mwana,” anatero Inspector Mzingwitsa. Nkhaniyi atakayitula ku polisi, a polisi pamodzi ndi a chipatala anafika pamalopo ndipo zotsatira za kuchipata zasonyeza kuti mwanayu wafa kaamba kotaya magazi ochuluka. Pakadali pano apolisiwa akusunga bamboyu podikira kuti apite ku chipatala cha matenda a misala ndi kukamuwunika ngati mkuluyu wachita izi kaamba ka misala. A Emmanuel Shaba amachokera m’mudzi mwa Maswani mdera la mfumu yaikulu Wimbe m’boma la Kasungu.",https://www.radiomaria.mw/bambo-wamisala-wamangidwa-kaamba-kopha-mwana-wake/,"February 11, 2021",Izahaki Mwacha
Papa wati Ubale Wabwino ndi Ofunika Pakati pa Ogwira Ntchito Mchipatala ndi Odwala,"Mtsogoleri wa mpingo wa katolika pa dziko lonse Papa Francisko wati pakufunika ubale wabwino pakati pa ogwira ntchito mchipatala ndi odwala. Pa 11 February chaka chilichonse Mpingo wa Katolika umakumbukira odwala onse (World Day of the Sick). Ili ndi tsikunso la chaka cha Amayi Maria a ku Lourdes. Papa kucheza ndi odwala Mu uthenga wake wa pa tsikuli chaka chino, Papa Francisco watsindika za kufunika kwa ubale wabwino womwe ukuyenera kukhalapo pakati pa anthu ogwira ntchito za chipatala ndi anthu odwala. Iye watsindikanso za kufunika kopereka chisamaliro chokwanira kwa anthu odwala ndipo pa nthawi yomweyo kumvetsera modekha zofuna zawo. Papa Francisco wati tsikuli ndi mwayi wa ukulu woti anthu aziganizira ntchito yaikulu komanso yotamandika yomwe anthu a za chipatala amagwira ndipo pa nthawi yomweyo kufunika koganizira anthu odwala. Mu uthengawu iye wati ali pafupi ndi anthu onse omwe apezeka ndi nthenda ya Covid-19 makamaka anthu osauka ndi awo omwe kawiri-kawiri salabadiridwa. Papa Francisco wadzudzula kotheratu khalidwe la anthu ena lomangoziganizira iwo eni ndi kusalabadira mavuto a anthu ena. Iye wakumbutsa anthu kuti Ambuye Yesu anali kudzudzula khalidwe la anthu ena la uchiphamaso longolankhula zinthu koma osazichita zinthuzo. Pamenepa Papa Francisco watsindika za kufunika kokhala a Samaria a chifundo. Papa Yohane Paulo Wachiwiri Woyera ndi yemwe adakhazikitsa tsiku loganizira odwalali pa 13 May m’chaka cha 1992 ndipo Mpingo wa Katolika ukukumbukira odwala onse chaka chino pa mutu woti, “Nonse muli ndi mphunzitsi m’modzi choncho ndinu abale,” mau opezeka mu Uthenga Wabwino monga adalembera Mateyo Woyera mutu 23 ndime ya 8.",https://www.radiomaria.mw/papa-wati-ubale-wabwino-ndi-ofunika-pakati-pa-ogwira-ntchito-mchipatala-ndi-odwala/,"February 11, 2021",Izahaki Mwacha
ECM Yapempha Mgwirizano pa Ntchito za Umoyo Mdziko Muno,"Nthambi yowona za umoyo mu mpingo wa katolika m’dziko muno ya Catholic Health Commission yapempha yati pakuyenera kukhala mgwirizano wabwino pakati pa anthu pothandiza omwe akudwala kuti akhale ndi moyo wabwino. Wapampando wa nthambiyi Ambuye John Ryan anena izi kudzera mu kalata yomwe nthambiyi yatulutsa yofotokoza zambiri zokhudza tsiku lokumbukira odwala pa dziko lonse pa 11 February. Walemba kalatayo-Bishop Ryan Ambuye Ryan ati kubwera kwa mliri wa Coronavirus kwawulula kuti m’zipatala mukusowekera ukadaulo wapadera kuti odwala azithandizidwa moyenera ndipo ati izi zitha kutheka ngati pali mgwirizano. Iwo ati pomwe odwala wapatsidwa chisamaliro chonse choyenelera zimamuthandiza kuti achire mwansanga ndipo ogwira ntchito zaumoyo akuyenera kuyika izi patsogolo. Pamenepa Ambuye Ryan ati tsiku ili lokumbukira anthu omwe akudwala komanso omwe ananzunzikapo ndi matenda osiyanasiyana likumbutsenso adindo kuti kupereka zipangizo zothandizira odwala ndi chinthu choyambilira komanso chofunikira chomwe chikugwirizananso ndi lamulo loti moyo ndi mpamba. Iwo atinso tsiku ili lomwe ndi lokumbukiranso Amayi Maria a ku Ludzi lomwe lafika mkati mwa mliri wa Covid-19 lipereke chilimbikitso pakati pa akhristu ndi kupemphelera onse omwe akudwala matendawa ndi ena othandiza kusamala odwala monga a zaumoyo, m’mabanja ndi m’mizinda kumene kuti akhale ndi mphamvu zothandizira anthuwa. Kalatayi yafotokozanso kuti magulu ena a anthu omwe sawona mbali ina ya zinthu koma kuthandizapo pomwe pagwa vuto akuyenera kupatsidwa mangolomera kamba koti izi zimalimbikitsa odwala ndipo pakuyenera kukhala kugwirizana pakati pa akhristu mothandizidwa ndi chikondi chochokera kwa Yesu Khristu zomwe pambuyo pake zimabweretsa machilitso. Apa Ambuye Ryan ati mliri wa Covid 19 wabweretsa chisokonenezo chachikulu pa ntchito za umoyo makamaka kwa anthu okalamba ndi odwala kamba koti anthuwa amakhala ofooka komanso osatetezedwa zomwe zimapangitsa kuti asalandire chisamaliro chofanana ndi anthu ena. Iwo ati izi zimachitika kamba ka ziganizo zina za anthu a ndale, kasamalidwe ka zipangizo zothandizira pothana ndi mliriwu komanso kusaikapo mtima kwa omwe anapatsidwa ntchitoyi makamaka omwe ali ndi maudindo osiyanasiyana. Tsiku lokumbukira odwala pa dziko lonse adalikhazikitsa ndi Pope Yohane Paulo wachiwiri mu chaka cha 1992, ndi cholinga chowalimbikitsa akhristu onse kupemphelera komanso kuwasamalira onse omwe akudwala matenda osiyanasiyana.",https://www.radiomaria.mw/ecm-yapempha-mgwirizano-pa-ntchito-za-umoyo-mdziko-muno/,"February 11, 2021",Izahaki Mwacha
Papa Wati Mapemphero Amapereka Mpata Wokumana Ndi Mulungu,"Mtsogoleri wa mpingo wa katolika pa dziko lonse, Papa Francisko wati mapemphero amapereka mpata woti anthu akumane ndi Mulungu yemwe ndi tate wawo. Polankhula m’mawa wa tsiku lachitatu kuchokera m’chipinda chosungira mabuku, Vatican Apostolic Library, Papa Francisco wapitiriza kuphunzitsa a Katolika pa mutu wa mapemphero. Iye wati nthawi iliyonse komanso zochitika zosiyana-siyana za moyo wathu ndi mpata wina wotha kulankhula ndi kucheza ndi Mulungu kudzera m’mapemphero. Papa Francisco wafotokoza kuti polankhula ngakhalenso pokhala chete ndi kusinkhasinkha akhristu atha kucheza ndi Mulungu potula chimwemwe ngakhalenso mavuto awo kwa Mulungu. Iye wati kudzera m’mapemphero akhristu amakhala ndi chiyembekezo chakuti Mulungu angathe kusintha nyengo zowawitsa kukhala nyengo za chimwemwe ndi zokoma. Pamenepa Papa Francisco wati mapemphero ali ndi mphamvu yochotsa mkwiyo m’moyo wa munthu, kulimbitsa chikondi angakhale kuthandiza kubweretsa chiyanjano. Iye wapempha akhristu kuti asamangozipempherera iwo eni kapena okondedwa awo koma kuti azipempherera anthu onse monga adani awo ngakhale anthu omwe sakuwadziwa.",https://www.radiomaria.mw/papa-wati-mapemphero-amapereka-mpata-wokumana-ndi-mulungu/,"February 10, 2021",Izahaki Mwacha
Apempha Amayi a Parish ya Gambula Apitirize Kuthandiza Radio Maria,"Pa nthawi ino yomwe dziko lapansi likuvutika ndi matenda a covid-19, nayo Radio Maria Malawi yakhuzidwa kwambiri, makamaka pa nkhani zokhudza njira zake zopezera thandizo loyendetsera wailesiyi. Padakalipano mikumano ya athu ambiri yayimitsidwa ngati njira imodzi yopewera kupatsirana kwa nthendayi zomwe zachititsa kuti wayilesiyi isathenso kupeza ndalama kudzela mu njira zake monga: Mariathona, Thandizani Radio Maria pompopomo komanso misa za promotion. Padakalipano wailesiyi ikulimbikitsa athu akufuna kwabwino kuyithandiza kudzera mu njira zamakono zotumizira ndalama monga kudzera ku Bank, Airtel Money komanso TNM Mpamba.  Mayi Jennipher Likupha omwe ndi wapampando wa bungwe la mayi la mpingo wa katolika la Catholic Women Organization mu parish ya St. Anne –Gambula mu arkidayosizi ya Blantyre ndi m’modzi mwa anthu akufuna kwabwino omwe asonyeza chidwi chofuna kuthandiza wayilesiyi. Iwo ati matenda a Covid-19 chisakhale chifukwa cholepheretsa anthu kuthandiza wailesiyi koma imeneyi ikhale nthawi yosonyeza chikondi pothandiza wailesiyi kuti ipirize kugwira nchito yake yofalitsa uthenga wa Ambuye. “Pathawi ino pomwe wailesi yathu njila zake zopezelr ndalama zasokonekera chifukwa cha matenda a covid-19 tiyeni tigwirane manja ndi kusonyeza chikondi chathu poyithandiza wayilesiyi kuti isasiye kutitumikira chifukwa kutero nafe moyo wathu wauzimu ukhozanso kusokonekera,” anatero mayi Likupha. Mwazina iwo ati ayesetsa kulumikizana ndi amayi anzawo omwe alinawo m’ gulu la amayi komanso ndi ena akufuna kwabwino kuti atengepo mbali pothandiza   wailesiyi kuti isasiye kufalitsa mthenga wa Ambuye. Radio Maria Malawi ndi wayilesi yomwe sichita malonda koma kudalira anthu akufuna kwabwino kuti ayithandize kuti ntchito zake ziyende.",https://www.radiomaria.mw/apempha-amayi-a-parish-ya-gambula-apitirize-kuthandiza-radio-maria/,"February 10, 2021",Izahaki Mwacha
Anthu Apewe Kumvera Mauthenga M’masamba a Mmchezo pa Intaneti-Ngumuya,"M’modzi mwa anthu omwe anadwalapo nthenda ya Covid-19 mdziko muno a Allan Ngumuya alangiza anthu kuti adzipita mwansanga ku chipatala akamva zizindikiro za nthendayi. A Ngumuya omwenso ndi phungu wakale wadera la kumwera mu mzinda wa Blantyre anena izi pa msonkhano wa atolankhani omwe komiti yowona za mliri wa Covid-19 mdziko muno inachititsa lachiwiri madzulo mu mzinda wa Lilongwe. Iwo apemphanso anthu kuti apewe kutengeka ndi mauthenga okhudza mliriwu omwe akunenedwa m’masamba a mchezo ponena kuti anthu ena amapanga mauthenga opanda umboni. “Anthu akumafuna kuoneka amzeru pofotokoza zamachitidwe komanso machilitsidwe a Covid-19 ndipo zimenezi ena akupeza nazo mavuto,” anatero a Ngumuya. A Ngumuya ati chofunika kuchita ndikupewa kumvera mauthenga amenewa m’malo mwake kuthamangira kuchipatala muthu ukamva zizindikiro. Poyankhulapo nduna ya zaumoyo mayi Khumbize Kandodo Chiponda omwenso ndi wapampando wa komiti yowona za mliri wa Covid-19 mdziko muno ati anthu ambiri akumapita ku chipatala mochedwa kaamba ka mantha omwe akumadza chifukwa cha mauthenga owopseza a pa masamba a mchezo ndipo ati izi zikuyenera zithe. “Anthu ambiri akumabwera kuchipatala mochedwa ndipo chachikulu ndi mantha omwe akuchokera pa masamba amchezo,” anatero mayi Chiponda. Iwo ati anthu akumatumizirana ma uthenga owospyezana omwe ndiochotsa chiyembekezo komanso chikhulupiriro.",https://www.radiomaria.mw/anthu-apewe-kumvera-mauthenga-mmasamba-a-mmchezo-pa-intaneti-ngumuya/,"February 10, 2021",Izahaki Mwacha
Boma Litilore Kuthandiza Anthu Polimbana ndi COVID-19: Hope Wonderful Drug,"Akatswiri opanga makhwala azitsamba pa chipatala chomwe sicha boma cha Hope Wonderful Drug apempha boma kuti liwalore kugwira ntchito ndi unduna wa za umoyo polimbana ndi nthenda ya Covid -19. Mlangeni kuwonetsa mankhwala omwe akupanga Wapampando wa chipatalachi a Henry Mlangeni anena izi polankhula ndi Radio Maria Malawi. Iwo ati potengera kafukufuku yemwe achita, zasonyeza kuti ali ndi kuthekera kopeza mankhwala ochizira anthu odwala nthendayi ndipo ati ndi kofunika kuti boma liwalore kuyamba kugwira ntchito limodzi ndi unduna wa zaumoyo pa ntchito polimbana ndi nthendayi m’dziko muno. Mankhwalawa akuti amakweza chitetezo cha mthupi “Ganizo lina lomwe tikufuna kuti tibweretse ku boma ndi lonena kuti boma litipatse mwayi tithandizepo, pomwe ifeyo kuno tapanga mankhwala chifukwa mliri wa Covid-19 ndipo mankhwalawo titawayesa tapeza kuti ali ndi kuthekela kochiza matenda amenewa,” anatero a Mlangeni. Iwo apempha boma kuti liwalore kubweretsa mankhwalawa poyera kuti athandize anthu osiyanasiyana omwe akuvutika ndi nthendayi. Padakali pano mankhwalawa sanavomerezedwe ndi boma koma a Mlangeni atsimikiza kuti alibe vuto lililonse pa moyo wa munthu choncho iwo apempha anthu omwe angafune mankhwalawa kuti apite mzipatala zawo zosiyanasiyana zomwe zinakhazikitsidwa mdziko muno.",https://www.radiomaria.mw/boma-litilore-kuthandiza-anthu-polimbana-ndi-covid-19-hope-wonderful-drug/,"February 9, 2021",Izahaki Mwacha
Papa Wati Ubale Wabwino Ungathandize Kuthana Ndi Mavuto Osiyanasiyana Pakati Pa Anthu,"Kumayambiriro a chaka chilichonse Papa Francisco amakhala ndi mpata wokumana ndi kulankhula kwa a kazembe oyimira mayiko awo ku likulu la Mpingo ku Vatican pa nkhani zikuluzikulu zokhudza miyoyo ya anthu pa dziko lonse. M’mawu ake kwa a kazembe’wa lolemba, iye wati akukhulupilira kuti polimbikitsa ubale wabwino komanso kubzala chiyembekezo pakati pa anthu, zingathandize kuthana ndi mavuto osiyanasiyana omwe dziko la pansi likukumana nawo. Papa Francisco wati akukhulupirira kuti kusokonekera kwa ubale wabwino pakati pa anthu ndi nthenda ina yaikulu yomwe yasautsa dziko la pansi. Pamenepa iye wauza akazembe-wa kuti ndi chifukwa chake waganiza zokacheza m’dziko la Iraq kumayambiliro a mwezi wa mawa pofuna kukalimbikitsa ubale wabwino. Pa nkhani ya mliri wa Coronavirus, Papa Francisco wati mwa njira ina mliriwu waonetsa kufunika kosamalira mphatso ya moyo kuyambira pa chiyambi mpaka kumathero ake mwakufuna kwa Mulungu. Koma iye wati ndi zomvetsa chisoni kuti ena akunyalanyaza dala posasamala mphatso ya moyo’yi. Papa Francisco wapempha maiko kuti ayetsetse kuti munthu aliyense akhale ndi mwayi wofikira chithandizo cha ku chipatala. Iye walankhulaponso pa za kufunika kosamala chilengedwe kuti mavuto odza kaamba kosasamala chilengedwe monga kusowa kwa chakudya, kusefukira kwa madzi achepe. Papa’yu wakambaponso za kufunika kosamalira anthu othawa kwawo pa zifukwa zosiyanasiyana, za kufunika koti mayiko azitsata ndondomeko zabwino zoyendetsera chuma komanso za kufunika kolimbikitsa ulamuliro wa demokalase m’maiko osiyana-siyana. Likulu la Mpingo wa Katolika pa dziko lonse lomwe ndi dziko loyima pa lokha liri pa ubale wa ukazembe ndi maiko 183 ndipo dziko la Malawi ndi limodzi mwa mayiko amenewa.",https://www.radiomaria.mw/papa-wati-ubale-wabwino-ungathandize-kuthana-ndi-mavuto-osiyanasiyana-pakati-pa-anthu/,"February 9, 2021",Izahaki Mwacha
Mnyamata wa Zaka 20 Akumuganizira Kuti Wagwililira Gogo wa Zaka 66,"Apolisi m’boma la Ntcheu akusunga mchitokosi bambo wa zaka 20 kaamba komuganizira kuti anagwililira gogo wa zaka 66 ku mtsinje wina m’bomalo. Malinga ndi wofalitsa nkhani za apolisi m’bomalo Inspector Hastings Chigalu, bamboyu Chifundo Ndala anapalamula mlanduwu pa 28 January chaka chino pomwe gogoyu amachapa mu mtsinje wa Linthethe m’mudzi mwa Kaziputa mdera la mfumu yaikulu Njolomole m’bomalo. Malinga ndi Inspector Chigalu apa ndi pomwe mkuluyu anapezerapo mwayi okakamiza mayiyu kuti agone naye ndipo mwana wamkazi wa gogoyu ndi yemwe anapezelera bamboyu akuchita zadama ndi gogoyu zomwe zinakwiyitsa mwanayu. Mwana wa mayiyu anakanena ku polisi za nkhaniyi ndipo apolisi anadzamanga mkuluyu. Nkhaniyi inalowa mu bwalo la milandu lachisanu pa 5 February 2021 ndipo mkuluyu akuwukana mlanduwu ponena kuti iye sanagwililire gogoyu koma kuti linali pangano lomwe awiriwa anachita ndipo aka kanali kachiwiri kuti agonane. Bamboyu akuyimbidwa mlandu ogwililira omwe ndi osemphana ndi gawo 133 la bukhu loyendetsera milandu mdziko muno. Nkhaniyi ikuyembekezeka kulowanso m’bwalo la milandu pa 12 February 2021. Chifundo Ndala amachokera m’mudzi mwa Kaziputa mdera la mfumu yaikulu Njolomole m’boma lomweo la Ntcheu.",https://www.radiomaria.mw/mnyamata-wa-zaka-20-akumuganizira-kuti-wagwililira-gogo-wa-zaka-66/,"February 9, 2021",Izahaki Mwacha
Apolisi Anjata Bambo Wina Kaamba Kofuna Kugwililira Mayi Ake,"Apolisi m’boma la Ntcheu akusunga mchitokosi bambo wina wa zaka 39 kaamba komuganizira kuti amafuna kugwililira mayi ake omubereka. Malinga ndi wofalitsa nkhani za apolisi m’bomalo Inspector Hastings Chigalu, mkuluyu Lisa Master anapalamula mlanduwu pa 9 January chaka chino. Iye wati pomwe gogoyu anapita kumunda mnyamatayu anapeza mayi ake ndi kuyamba kuwavula zovala. Potsatira kuvulidwa zovala-ku, gogoyu anakuwa ndipo anthu omwe amadutsa pa malowa ndi omwe anathandiza gogoyu kuti asachitidwe chipongwe. Apa gogoyu atapulumutsidwa ku chipongwechi, anakanena za nkhaniyi kwa apolisi akumudzi omwe anagwira mnyamatayu ndi kukamusiya ku polisi. Malinga ndi Inspector Chigalu, bamboyu ndi mwana weniweni wa mayiwa ndipo malipoti akusonyeza kuti mwa ana asanu omwe mayiwa ali nawo, ndi bambo yekhayu yemwe mpaka pano sanakwatire. Gogoyu wakhala akudandaula kuti mnyamatayu wakhala akufuna kugona nawo kwa nthawi yaitali koma kuti iwo akhala akukana. Nkhaniyi ikuyembekezeka kulowa mu bwalo la milandu pa 2 March chaka chino. Lisa Master amachokera m’mudzi mwa Kanjati mfumu yaikulu Njolomole m’boma lomwelo la Ntcheu.",https://www.radiomaria.mw/apolisi-anjata-bambo-wina-kaamba-kofuna-kugwililira-mayi-ake/,"February 9, 2021",Izahaki Mwacha
Bungwe La Catholic Christians Online Lathandiza Anthu Aulumali,"katundu amane waperekedwa Bungwe lina la akhristu a mpingo wa katolika pa makina a intaneti lotchedwa Catholic Christian Online Blantyre Chapter lathandiza anthu a ulumali osiyanasiyana ku Ndirande mu mzinda wa Blantyre. Poyankhulapo pa mwambo wopereka thandizoli, wapampando wa gululi a Trust Nkhoma ati anawona kuti ndi kofunika kutengapo mbali pothandiza anthuwa chifukwa atakayenderako m’mbuyomu, anapeza kuti anthuwa amasowa zambiri pa moyo wawo wa ku thupi. Gulu la Catholic Chritsians Online Pamenepa iwo ati anasonkhanitsa zinthu zosiyanasiyana monga zakudya, sopo osambila ndi ochapila kuphatikizapo zovala ndi zinthu zina zambiri zomwe athandiza nazo anthuwa. “Ntchito zathu ndi zofalitsa uthenga wa uzimu komanso kuthandiza anzathu pa zosowa zawo za kuthupi. Choncho Tinabwera kuno ku Tidzalerana Shelter kuti tidzathandize anzathu a ulumali osiyanasiyana omwe amasamalidwa kuno,” anatero a Nkhoma. M’mawu ake mkulu woyang’anira malo osungirako anthu a ulumali-wa a Frank Overtone Banda anayamikira bungweli kaamba ka thandizoli ponena kuti lafika mu nthawi yake pomwe ali mu nyengo yovuta yosowa zambiri kaamba ka mliri wa COVID-19 omwe wasokoneza zinthu zambiri mdziko muno.",https://www.radiomaria.mw/akatolika-pa-makina-a-intaneti-agwirana-manja-kuthandiza-anthu-aulumali/,"February 9, 2021",Izahaki Mwacha
Bambo Wafa Atawombedwa Ndi Galimoto ku Dedza,"Bambo wina wafa atawombedwa ndi galimoto pomwe amafuna kuti awoloke nsewu m’boma la Dedza. Wofalitsa nkhani za apolisi m’bomalo, Sub Inspector Edward Kabango wati bamboyu Elson Kambeta anawombedwa ndi galimotoyi yomwe imayendetsedwa ndi a Cedrick Nkozomba pa malo ena otchedwa Msambiro, madzulo a loweruka lapitali. Bamboyu anamwalira atangofika ku chipatala cha Dedza ndipo malipoti a zachipatala asonyeza kuti bamboyu wafa kaamba kovulala kwambiri m’mutu. Woyendetsa galimotoyi pamodzi ndi okwera anayi sanavulale paliponse. Elson Kambeta amachokera m’mudzi wa June m’dera la mfumu yayikulu M’chiramwera m’boma la Thyolo.",https://www.radiomaria.mw/bambo-wafa-atawombedwa-ndi-galimoto/,"February 8, 2021",Izahaki Mwacha
Gawo Loyamba la Katemera Lifikira Anthu 750 Sauzande,"Mtsogoleri wa dziko lino Lazarus McCathty Chakwera wati gawo loyamba la katemera wa Astrazeneca okwanira 1.5 million yemwe afike mdziko muno kumapeto kwa mwezi uno, akwanira anthu 750,000. A Chakwera anena izi lamulungu usiku pomwe amayankhula ku mtundu wa a Malawi ku nyumba ya chifumu ya Kamuzu mu m’zinda wa Lilongwe. Iwo ati kupatula katemerayu yemwe akuyembekezeka kuteteza munthu ndi mphamvu yokwana 65%, chofunika kwambiri ndi kupewa komanso kutsata njira zonse zomwe unduna wa zaumoyo unakhazikitsa. Chakwera: Sukulu zipitiulirabe kukhala zotseka Iwo ati katemerayu azaperekedwa m’magawo awiri ndipo mphamvu yake ndi yokwanira kuteteza munthu ku kachirombo ka Corona komanso ndi otsika mtengo kuyerekeza ndi katemera wina 7 yemwe dziko lonse lapansi lakonza. A Chakwera ati pomwe sabata yapitayi chiwerengero cha anthu odwala nthendayi chafika pa 2,987 chomwe ndi chotsika kuposa chasabata sabata za m’buyomu, sukulu zikhalabe zotseka sabata zina ziwiri ngakhale kuti njira imeneyi ikupereka chiphinjo kwa mzika zina za dziko lino. Iwo apempha onse omwe sanapezeke ndi nthendayi kukhala mosamala kuti asatenge kachilomboka, komanso athokoza ogwira ntchito za chipatala omwe akugwira nthito yawo molimba mtima ndipo alonjeza kuti komiti yawo yowona za mliri wa Covid-19 ipitiriza ntchito yothandiza a zachipatalawa. Padakali pano chiwerengero cha mabedi m’malo othandizira anthu omwe apezeka ndi kachirombo ka Covid-19 chafika pa 1,100 komanso akweza chiwerengero cha anthu ogwira ntchito zachipatala kufika pa 1,200 ndinso kupereka chitetezo choyenera monga ma zotchinga kukamwa ndi mphuno komanso mankhawala ozitetezera m’manja. Pomaliza a Chakwera athokoza mabungwe onse omwe athandiza pomwe iwo analengeza za kuti dziko lino lili pa ngozi yoopsa masiku 26 apitawo ndipo thandizo lonse lakwana 2.2-billion-kwacha komanso apempha ena kupitiriza kuthandiza kulimbana ndi nkhondoyi. Mwazina achenjeza mabungwe komanso nthambi za boma zomwe zinalandira gawo la chuma chothandizira kulimbana ndi mliriwu chaka chatha zomwe sizinapereke malipoti a m’momwe anayendetsera chuma chawo kuti akapereke pasanaduse masiku awiri kwa komiti yawo yolimbana ndi mliriwu.",https://www.radiomaria.mw/gawo-loyamba-la-katemera-lifikira-anthu-750-sauzande/,"February 8, 2021",Izahaki Mwacha
Papa Wati ndi Wokhudzidwa Ndi Mavuto a za Ndale M’dziko la Myanmar,"Iye wanena izi lamulungu polankhula kwa anthu omwe anasonkhana pa bwalo la Saint Peter’s Square ku Vatican komanso polankhula ku dziko lonse pa wayilesi ya kanema ndi makina a intaneti. Papa: Ndili nanu limodzi m’mapemphero  Iye wapempha atsogoleri m’dzikolo kuti aganizire ubwino wa anthu onse ndipo watsimikizira anthu m’dzikolo kuti ali nawo limodzi pa nthawi yovutayi. “Ndili nanu limodzi pa nthawi yovutayi ndipo sindikukuiwalani m’mapemphero anga, ndikupempha kuti atsogoleri a ndale aganizire ubwino wa anthu onse pa nthawiyi polimbikitsa chilungamo ndi umodzi,” anatero Papa Francisco. Iye wawonjezeranso kuti akutsatira ndi chidwi zomwe zikuchitika m’dzikolo maka poganizira kuti adakacheza m’dzikolo m’chaka cha 2017. Pa 1 February 2021 asilikali adalanda boma m’dziko la Myanmar ati posakhutira ndi momwe chisankho chidayendera m’dzikolo mwezi wa November chaka chatha koma bungwe loyendetsa chisankho m’dzikolo lati chisankhocho chidayenda mwa chilungamo. Anthu oposa 160 amangidwa pa ziwonetsero zomwe anthu akhala akuchita zosonyeza kusakondwa kwao ndi zomwe achita asilikali m’dzikolo. Maiko ndi ma bungwe adzudzula zomwe asilikaliwa achita polanda boma.",https://www.radiomaria.mw/papa-wati-ndi-wokhudzidwa-ndi-mavuto-a-za-ndale-mdziko-la-myanmar/,"February 8, 2021",Izahaki Mwacha
Apolisi ku Kasungu Amanga Anthu 231 Kaamba Kophwanya Malamulo Opewera Covid-19,"Apolisi mchigawo chapakati chakum’mawa kwa dziko lino, amanga anthu 231 powaganizira kuti aphwanya malamulo omwe boma linakhazikitsa opewera mliri wa Covid-19. Malinga ndi Wofalitsa nkhani za apolisi mchigawochi inspector Harry Namwaza, anthuwa apalamula milandu yosiyanasiyana, monga kuyenda opanda kuvala chotchingira kukamwa ndi mphuno komanso kugulitsa mowa nthawi yosavomerezeka. Inspector Namwaza wati apolisi ali ndi udindo owonetsetsa kuti munthu aliyense akutsatira ndondomeko zomwe boma kudzera ku unduna wa zaumoyo unakhazikitsa pofuna kupewa nthenda ya Covid-19. Iwo ati ntchito yomanga anthu omwe sakutsatira malamulowa akuti ikhala ikupitilira msabatayi ndi cholinga chofuna kuthana ndi onse onyozera lamuloli.",https://www.radiomaria.mw/apolisi-ku-kasungu-amanga-anthu-231-kaamba-kophwanya-malamulo-opewera-covid-19/,"February 8, 2021",Izahaki Mwacha
Katswiri pa Zaulimi Walangiza Boma Lithane Ndi Njala Mwansanga,"Sabata zingapo zapitazo mtsogoleri wa dziko lino Lazarus Chakwera adauza bungwe la ADMARC kuti litsitseko mtengo wa chimanga chomwe bungweli likugulitsa kuti anthu akhale ndi mwayi wopeza chakudya mu nthawi ino pomwe mliri wa Covid-19 wasautsa. Polankhulapo pa nkhaniyi m’modzi mwa akatswiri pa nkhani za ulimi mdziko muno Matias Bonongwe wati sakukhutira ndi kutsitsa mtengo wa chimangachi kaamba koti anthu ambiri pano alinso m’mavuto a zachuma omwe sangathenso kugula chimanga chotsika mtengochi. Bonongwe: Anthu ambiri alibe ndalama Bonongwe wati boma limayenera likhazikitse kuti anthu omwe akuzunzika ndi njala azipeza chimanga cha ulere kuti chiwathandize mu nyengoyi. Pa za ndondomeko ya zipangizo za ulimi zotsika mtengo ya Affordable Input Subsidy Program (AIP), Bonongwe wati ndi zokhumudwitsa kuti ndondomekoyi yakumana ndi mavuto adzaoneni zomwe zasokonezanso ulimi pakati pa alimi ena omwe amadalira zipangizo zotsika mtengozi. “Mpakana panopa madera ambiri sadamalize kugula zipangizo zotsika mtengo ndiye boma likuyenera kuchita chotheka kuti nyengo ya ulimi ikubwerayi adzaike ndalama mwamsanga kuti ikamadzati January kapena February alimi adzakhale amaliza kugula zipangizozi,” anatero Bonongwe. Koma polankhula kwa atolankhani lachinayi mu mzinda wa Lilongwe, nduna ya za ulimi a Lobin Lowe anati pofika pa tsikuli alimi okwana 3, 391, 440 anali atagula zipangizo zawo mwa alimi onse aang’ono-ang’ono okwana 3, 788 105 omwe akuyembekezeka kupindula ndi ndondomekoyi. Pakadali pano, undunawu wati masiku akudzawa utulutsa mulingo wongoyerekeza wa momwe zokolora zikhalire chaka chino koma ati pali chiyembekezo kuti dziko lino likolora zochuluka kuposa chaka chatha.",https://www.radiomaria.mw/katswiri-pa-zaulimi-walangiza-boma-lithane-ndi-njala-mwansanga/,"February 7, 2021",Izahaki Mwacha
Kusamalira Odwala Ndi Udindo Wa Mpingo-Papa,"Mtsogoleri wa mpingo wa katolika pa dziko lonse Papa Francisko wati ndi udindo wa Mpingo kusamalaira anthu odwala onse. Papa wanena izi polankhula kwa anthu omwe anasonkhana pa bwalo la Saint Peter’s Square ku Vatican komanso polankhula ku dziko lonse kudzera pa wayilesi ya kanema ndi makina a intaneti. Iye wati udindowu ukudza chifukwa chakuti Yesu Khristu anali ndi chidwi chowonetsetsa kuti odwala achira ku nthenda zosiyana-siyana zomwe anali kuvutika nazo. Papa Francisco wati pamenepa palibenso kuchitira mwina koma kuti Mpingo ukuyenera kupitiriza zomwe Yesu Khristu’yo anali kuchita. Iye wati Uthenga Wabwino wa Yesu Khristu monga adalembera Marko Woyera womwe wawerengedwa pa tsikuli, laMulungu lachisanu mu nyengo ya pa chaka, ukufotokoza umo momwe Yesu Khristu adachizira mpongozi wake wa Simoni ku nthenda ya malungo. Papa Francisco wati monga Yesu Khristu adatumira ophunzira ake kukalalika uthenga wabwino komanso kukachiza anthu ku nthenda zosiyana-siyana, Mpingo lero ukuyenera kuchita chimodzimodzi. Pamenepa iye wakumbutsa Mpingo wa Katolika pa dziko lonse za tsiku lokumbukira odwala (World Day of the Sick) lomwe ndi pa 11 February, tsiku lomwe adakhazikitsa ndi Papa Yohane Paulo Wachiwiri Woyera. Papa Francisco wati udindo wa Mpingo posamalira anthu ndi wofunika kwambiri maka pano pomwe dziko la pansi lakhudzidwa ndi nthenda zosiyana-siyana kuphatikizapo Covid 19. Kameneka kanali koyamba m’sabata zisanu ndi imodzi kuti Papa Francisco alankhule kwa anthu pa bwalo la Saint Peter’s Square ku Vatican. Zimenezi zili chomwechi potsatira kufewetsedwa kwa mfundo zomwe adazikhazikitsa zothandiza kupewa kufala kwa nthenda ya Covid-19.",https://www.radiomaria.mw/kusamalira-odwala-ndi-udindo-wa-mpingo-papa/,"February 7, 2021",Izahaki Mwacha
Gulu la Ntcheu District Initiative Lati Lidzipereka Polimbana ndi COVID-19 M’bomalo,"Gulu lotchedwa Ntcheu district initiative lapereka chipangizo chosungira mpweya pa chipatala cha boma la Ntcheu kuti chithandizire kwa odwala nthenda ya Covid-19 m’bomali. Poyankhulapo popereka chipangizochi chomwe chikutchedwa oxygen consentrator, m’modzi mwa akuluakulu kuchokera ku gululi a Kingsley Gwaza anati iwo ngati mbadwa zaku Ntcheu anachiona chofunika kuti athandizepo ndi makinawa poganizira ndi momwe nthendayi yakhudzira anthu mdziko muno. Mamembala a gulu la Ntcheu District Initiative kuwonetsa katundu amene apereka pa chipatalacho M’mawu ake mkulu wa zaumoyo m’bomali Dr. Steven Macheso anati ndi okondwa polandira katunduyu yemwe ndi wa mtengo wapatali ndipo anathokoza anthuwa kaamba ka thandizoli. Pomaliza Dr. Stevin Macheso adandaula ndi momwe anthu ena akuchitira pogenda ndi kunyoza ogwira ntchito a zaumoyo makamaka munthu wodwala Covid-19 akamwalira ponena kuti sanamwalire ndi nthendayi. Iwo anati izi zikubwezera m’mbuyo ogwira ntchitowa kaamba koti akumakhala ndi mantha pogwira ntchitoyi. Mlendo wolemekezeka pa mwambo wopereka katunduyu anali inkosi ya makosi Gomani 5 (Ngwenyama) ndipo poyankhulapo mfumuyi inati sibwino kuti ogwira ntchito ku chipatala adzitonzedwa kapena kulandidwa maliro pomwe akugwira ntchito yawo ndipo apempha anthu kuti akuyenera kusintha kaganizidwe ndi kuvomereza kuti mliri wa Covid-19 ulipodi. Kuyambira pomwe mliriwu unayamba mdziko muno, anthu oposa 316 ndi omwe apezeka ndi Coronavirus m’boma la Ntcheu ndipo 92 mwaiwo anachira pamene 218 akanadwalabe ndipo asanu (5) ndi omwe anamwalira Gulu la Ntcheu Initiative kuwonjezera pa kugula chipangizochi chomwe ndi cha ndalama zokwana 4.1 million kwacha, gululi lakwanitsanso kumanga ma ward ena ochilira amayi pa chipatalachi.",https://www.radiomaria.mw/gulu-la-ntcheu-district-initiative-lati-lidzipereka-polimbana-ndi-covid-19-mbomalo/,"February 7, 2021",Izahaki Mwacha
Katsonga Walimbikitsa Ntchito Yobzala Mitengo Mdera Lake,"Pamene ntchito yobzala mitengo inakhazikitsidwa ndi mtsogoleri wa dziko lino Dr. Lazarus Chakwera mwezi wa December chaka chatha, anthu komanso magulu osiyanasiyana ali kalikiliki kuwonetsetsa kuti madera onse makamaka omwe amatsogoleredwa ndi aphungu aku nyumba ya malamulo maboma onse a mdziko muno akudzalidwa mitengo. Nalo boma la Neno silikusala pa ntchitoyi, ndipo magulu osiyanasiyana mogwirizana ndi ofesi ya za nkhalango ali pa tsogolo ndi ntchitoyi. Poyankhula ndi mkulu owona za nkhalango m’bomali Emmanuel Ngwangwa anati padakali pano magulu onse a m’bomali komanso ena ochokera kunja kwa bomali akutenga nawo gawo lobzala mitengo mogwirizana ndi mafumu komanso atsogoleri aku dera. Katsonga (kumanja) kubzala mtengo wa chitsanzo ndi mkulu wa za nkhalango Gulu limodzi lomwe latenga nawo gawo pa ntchito yosonkhanitsa ndi kudzala mitengo ndi achinyamata omwe ali ndi luso losiyanasiyana mu chipembezo cha chisilamu (Muslim Arts Association) omwe anapereka mitengo ku derali kudzera kwa phungu wa derali Mark Katsonga Phiri pa mwambo omwe unachitika pa malo ochitira malonda a Zalewa mdera la mfumu yayikulu Symon lachisanu pa 5 February, 2021. Pamenepo Ngwangwa anathokoza achinyamatawa kaamba ka thandizoli lomwe akuti labwera pa nthawi yake. Motero Ngwangwa wati ali ndi chikhulupiliro choti madera onse a mafumu akhale ndi nkhalango zawo. “Ife ngati ofesi ya nkhalango tipitiliza kupereka upangiri maka okhudza kasamalidwe ka mitengo komanso kuonetsetsa kuti mitengoyi ikukula mmadera omwe yadzalidwa. “Tikudziwa kuti pali mavuto oti mitengo yambiri ikadzalidwa sipulumuka, imafa ndipo ndi pofunika kuyesetsa kuti tizisamalira mitengoyi,” anatero Ngwangwa.  Ndipo pogwirizana ndi mkulu owona za nkhalangoyi, Katsonga Phiri anati ali ndi chikhumbokhumbo choti derali libwererenso chikale komwe kunali nkhalango yayikulu komanso chilengedwe chabwino. Koma iye wati ali ndi nkhawa kamba ka kuchuluka kwa anthu ambiri omwe akukakamira mchitidwe odula mitengo ndi kuotcha makala kamba ka mavuto a umphawi. “Ndikanakondwa boma likanathandiza anthuwa kamba koti amachita izi chifukwa cha umphawi komanso palibe chinthu chomwe chingalowe m’malo mwa zomwe akuchitazi. Ngati atsogoleri timayetsetsa kupempha kuti aleke izi, koma kungotero kumawonekanso ngati nkhanza,” anadandaula motero Katsonga. Naye wapampando wa gulu la achinyamatawa Nordin Cassimu anati gulu lawo linali lokondwa kuthandiza anthu amderali ndi mbande za mitengozi kamba koti zithandiza achinyamata amderali kudziwa zakufunika kwa mitengo komanso kutenga nawo gawo lodzala mitengo mmadera awo. Padakali pano gululi lati likufuna lilimbikitse ntchito zomwe zingawapatse achinyamata zochita komanso kuphunzitsa anthu kuti chipembezo cha chisilamu chimalimbikitsa kusamala chilengedwe.",https://www.radiomaria.mw/katsonga-walimbikitsa-ntchito-yodzala-mkitengo-mdera-lake/,"February 7, 2021",Izahaki Mwacha
Aliyense Adzakhala Ndi Ufulu Wosankha Kubayidwa Katemera Kapena Ayi-Dr Chisema,"Mkulu owona za katemera ku unduna wa za Umoyo Dr. Mike Chisema ati nkhani yolandira thandizo la chipatala monga katemera komanso mankhwala ena siyimakhala yokakamiza koma kuti munthu payekha amatha kuchita chiganizo molingana ndi momwe zinthu zilili. Polankhula lachisanu mu mzinda wa Lilongwe pa msonkhano wa atolankhani wa komiti ya mtsogoleri wa dziko yoona za Covid-19, Dr. Chisema anati katemelayu akabwera m’dziko muno aliyense adzachita chisankho yekha. Dr. Chisema ati alimbikitsa anthu kuti akhale ndi chidwi chovomera katemelayu kamba koti ndi njira yokhayo yomwe ingathandize koposa kuchepetsa chiwopsezo cha kachirombo ka corona m’dziko muno. “Mbuyo monse momwe takhala tikupereka katemera osiyanasiyana sitinayambe takuma ndi zolankhula zomwe tikukumana nazozi koma ife sizikutidetsa nkhawa pomwe aliyense ali ndi udindo olamulira thupi lake,” anatero Dr. Chisema. Iwo ati aliyense adzapatsidwa ufulu wosankha kubayidwa katemera kapena ayi kaamba koti achipatala amapereka ubwino wa chinthu asanamupatse munthu thandizo. Padakali pano maola 24 apitawo, anthu okwana 497 ndi omwe achira ku matenda a Covid-19 pomwe anthu atsopano okwana 476 ndi omwe apezeka ndi kachirombo ka corona mwa anthu 2649 omwe anayezedwa mu nthawiyi.",https://www.radiomaria.mw/aliyense-adzakhala-ndi-ufulu-wosankha-kubayidwa-katemera-kapena-ayi-dr-chisema/,"February 6, 2021",Izahaki Mwacha
Bungwe la MANEB Layamba Kulemba Ophunzira Olemba Mayeso a Boma pa Makina a Intaneti,"Unduna wa zamaphunziro mogwirizana ndi bungwe la Malawi National Examination Board (MANEB), layamba ntchito yolemba ophunzira a kalasi za mayeso a boma mongoyeselera kudzera pa makina a internet. Bungweli lati liyamba kuyesera kulemba ophunzira a kalasi za mayeso a Pulayimale, Fomu 2 ndi Fomu 4 a chaka chino ndi sukulu zonse za boma la Zomba, ntchitoyi isanayambe m’sukulu za m’maboma ena onse m’dziko muno. Ndondomeko zonse zolemba mayina a omwe adzalembe nawo mayeso a PSLE, JCE ndi MSCE a chaka cha 2021 akuti zichitika kudzera pa makina omwewa a internet. Mneneri wa bungweli a Mayamiko Chiwaya ati kuyeseraku kuyambira ndi boma la Zomba kuti awunikire ndi kukonza zolakwika zimene ndondomekoyi ingakumane nazo. “Ife a bungwe la MANEB mogwirizana ndi Unduna wa Zamaphunziro tatulutsa chikalata chimene chikufotokoza kuti tikufuna tiyeselere njira yolemba ophunzira kudzera pa intaneti. Ophunzira amene amalemba mayeso a boma a pilayimale, JCE, ndi MSCE, ndipo njira imeneyi tikuyeselera koyamba m’chaka chino cha 2021, koma tiyesera boma limodzi kaye, Zomba, kuti tithe kuona zovuta zimene zingakhalepo tikaona kuti pali zovuta zina ndi zina zimenezo tidzathana nazo kuti mtsogolo muno njira imeneyi ifalikire dziko lonse,” anatero a Chiwaya. Pofuna kukwaniritsa ndondomekoyi, bungweli lati liwonetsetsa kuti lapereka upangiri ndi zonse zoyenera ku mbali zokhuzidwa ndi ntchitoyi ndipo ati aperekanso maphunziro a ndondomekoyi ku sukulu zonse za m’boma la Zomba. Padakali pano sukulu zina zonse zolemberako mayeso zipitiriza kulemba mayina a ophunzira omwe adzalembe nawo mayeso chaka chinowa kuyambira mwezi uno wa Februarypogwiritsa ntchito njira yomwe ilipo padakalipano.",https://www.radiomaria.mw/bungwe-la-maneb-layamba-kulemba-ophunzira-olemba-mayeso-a-boma-pa-makina-a-intaneti/,"February 6, 2021",Izahaki Mwacha
Papa Walandira Gawo Lachiwiri la Katemera Wa Covid-19,"Patapita masabata atatu kuchokera pomwe likulu la Mpingo wa Katolika pa dziko lonse (Vatican) lidatsimikiza kuti Papa Francisco limodzi ndi Papa wopuma Benedicto wa 16 adalandira gawo loyamba la katemera wa Covid-19, zadziwika kuti lachisanu pa 5 February 2021 awiriwa alandira gawo lachiwiri komanso lotsiriza la katemerayu. Polankhula ndi wayilesi ya kanema ya Canale 5 ya m’dziko la Italy kumayambiriro kwa mwezi wa January, Papa Francisco adati ndi chinthu chabwino kulandira katemerayu ndipo adati ndi chikhulupiliro chake kuti anthu ambiri alandira katemerayu pofuna kuteteza miyoyo yawo komanso miyoyo ya anthu ena. Likulu la Mpingo wa Katolika lomwe ndi dziko loyima palokha lidayamba kupereka katemera wa Pfizer-BioNtech mu holo ya Papa Paulo wa 6 pa 13 January 2021 kwa nzika zake pafupi 800 komanso kwa ogwira ntchito ake pafupi 4000 ndi mabanja awo. Dziko la Malawi likuyembekeza kulandira katemera wa nthenda ya Covid-19 ku mapeto a mwezi uno wa February. Bungwe la ma Episcope’li lapedza kale zipangizo monga ma ventilators komanso ma oxygen concentrator zoti zigwiritsidwe ntchito mmalo osungira odwala matendawa komabe iwo akupempha zipangizo zina monga mankhwala, zipangizo zozitetezera pothandiza odwala (PPE) thandizo la zachuma kungotchulapo zochepa. Iwo ati thandizoli lidzagwiritsidwa ntchito moyenera kudzera ku nthambi yowona zaumoyo mu mpingowu la Catholic Health Commission.",https://www.radiomaria.mw/papa-walandira-gawo-lachiwiri-la-katemera-wa-covid-19/,"February 6, 2021",Izahaki Mwacha
Papa Wati Anthu a Luso la Mayimbidwe Aziwunikiridwa Ndi Mawu a Mulungu,"Mtsogoleri wa Mpingo wa Katolika pa dziko lonse Papa Francisco wati anthu a luso lopeka komanso kuyimba nyimbo mu Mpingowu akuyenera kumawunikiridwa ndi mawu a Mulungu. Malinga ndi malipoti a Vatican Radio, Papa wanena izi mu uthenga wake wa pa kanema wopita kwa nthumwi za ku msonkhano wa anthu a luso lopeka komanso kuyimba nyimbo mu Mpingo wa Katolika. Iye wati anthu opeka ndi kuyimba nyimbo akuyenera kumawunikiridwa ndi Mawu a Mulungu nthawi zonse ponena kuti luso la anthuwa ndi lothandiza anthu kupemphera bwino pa miyambo yosiyanasiyana ya mapemphero komanso iye wati nyimbo zimathandiza kufalitsa uthenga wabwino. Iye wati anthu opeka ndi kuyimba nyimbo lero akuyenera kumawunikiridwa ndi Mawu a Mulungu popeza kuyambira kalekale Mawu a Mulungu opezeka mu Baibulo akhala akuwunikira anthu opeka ndi kuyimba nyimbo mu Mpingowu. Papa Francisco wati kufunikira kwa nyimbozi ndikosachita kufuna kutambasula popeza kuyambira kalekale nyimbo za Mpingowu zakhala zikuyimbidwa pa miyambo ya chipembedzo, pa ma phwando a nyimbo (choir festivals), m’sukulu ngakhalenso pa nthawi ya ma maphunziro a Katikisimu. Mu uthengawu Papa Francisco wadandaula kuti luso la anthu opeka ndi kuyimba nyimbo lapsinjika chiyambireni mliri wa coronavirus komabe iye wati ali ndi chikhulupiriro kuti sikale kwambiri zinthu zibwererenso m’chimake monga kale. Msonkhano wa masiku awiriwu womwe ndi wa chinayi kuchitika wakonzedwa ndi bungwe la a Papa lowona za chikhalidwe (Pontifical Council for Culture) mogwirizana ndi Pontifical Institute of Sacred Music komanso Pontifical Liturgical Institute of Saint Anselm.",https://www.radiomaria.mw/papa-wati-anthu-a-luso-la-mayimbidwe-aziwunikidwa-ndi-mawu-a-mulungu/,"February 5, 2021",Izahaki Mwacha
Eni Sukulu Zomwe si za Boma Adandaula Ndi Kupitilira Kutsekedwa Kwa Sukulu,"Lachinayi sabata ino boma lalengeza kuti sukulu zonse zikhalabe zotseka kwa sabata zina ziwiri ati pofuna kuwonabe momwe chiwopsezo cha mliri wa Covid-19 chiliri m’dziko muno. Kutsekaku kukutsatira kutseka kwina komwe mtsogoleri wa dziko lino Lazarus Chakwera adalamula pa 17 January chaka chino kuti sukulu zonse zitsekedwe kwa sabata zitatu pofuna kupewa kufala kwa kachirombo ka Corona. Wapampando wa komiti ya mtsogoleri wa dziko lino yowona za mliri wa Covid-19, mayi Khumbize Kandodo Chiponda omwenso ndi nduna ya za umoyo anauza atolankhani lachinayi ku Lilongwe kuti pano pomwe chiwerengero cha anthu odwala Covid-19 chikukulabe mdziko muno sikoyenera kuti sukuluzi zitsekulidwe koma kudikira kaye mpaka atawona momwe chiwerengerochi chikhalire m’sabata ziwirizi zikudzazi. Zimenezi sizidasangalatse eni sukulu zomwe si zaboma ponena kuti boma likulephera kupanga ziganizo zoyenera pa momwe mliriwu uliri m’dziko muno. President wa bungwe la eni sukulu zomwe si za boma la Independent Schools Asssociation of Malawi (ISAMA) Joseph Patel wati ndi okhumudwa ndi ganizo la bomali ponena kuti zibwezera mmbuyo kwambiri ntchito za maphunziro mdziko muno. Iye wati akuona kuti ndio kotheka kupewa mliriwu msukuluzi maka potsatira ndondomeko zomwe zidayikidwa koma boma likuyang’ana mbali imodzi yokha pa izi. Naye katswiri pa za maphnziro Steve Shara wati boma lizibwera poyera pa momwe likuchitira popanga ziganizo monga izi ndipo wati ndi odabwa kuti boma layang’anira chani kuto lifike poonjezeranso nthawi yomwe sukuluzi zikhale zotseka. Chaka chatha sukulu zidakhalanso zotseka kuyambira mmwezi wa March mpaka September kamba ka chiopsezo cha kufala kwa mliri wa Covid 19.",https://www.radiomaria.mw/eni-sukulu-zomwe-si-za-boma-adandaula-ndi-kutsekedwanso-kwa-sukulu/,"February 5, 2021",Izahaki Mwacha
Migodi Ili Ndi Kuthekera Kokweza Chuma Cha Dziko Lino-MEJN,"Bungwe la Malawi Economic Justice Network (MEJN) lati ntchito za migodi zili ndi kuthekera kokweza chuma cha dziko lino. Mkulu woyendetsa ntchito za bungweli mchigawo chakumwera a Mike Marvin Banda ndi omwe anena izi m’boma la Mangochi pa mkumano wawo ndi mabungwe omwe ali pansi pa bungweli m’bomalo pamene amafotokozera za kuyimitsidwa kwa project ya zaka zisanu yomwe imayembekezeka kugwiridwa m’bomalo pa ntchito yolimbana ndi kusiyana komwe kulipo pakati pa anthu olemera ndi osauka. Iwo ati project-yi yatha mwadzidzidzi kutsatira kulumikizana kwa mabungwe a Norwegian Church Aid komanso Danish Church Aid omwe amathandiza bungweli ndipo tsopano ayamba project ina yomwe iyike chidwi chake kwambiri pa nkhani za migodi. “Poyamba timathandizidwa ndi bungwe la NCA ndiye kutsatira kuti bungweli lalumikizana ndi bungwe la DCA zochitikanso zasintha mu project yathu yomwe timapanga kuno ku Mangochi. Tasintha madera omwe ifikire komanso zinthu zomwe tikhale tikuyika chidwi chathu kwambiri chifukwa pano tikhala tikuwona kwambiri nkhani zokhudza migodi,” anatero a Banda. Iwo ati mu ndondomeko ya tsopanoyi yomwe ikhale ya zaka za pakati pa zitatu ndi zisanu, akhala akudziwitsa anthu maufulu awo pa nkhani za migodi, malamulo oyendetsera ntchito za migodi mdziko muno komanso nkhani zokhudza zitukuko zosiyansaiyana zomwe kampani za migodi zimayenera kuchita m’madera omwe zikugwira ntchito zawo. A Banda ati ngakhale ntchito za migodi zikuyamba kumene mdziko muno, zili ndi kuthekera kokweza chuma cha dziko lino ngati zitayendetsedwa bwino.",https://www.radiomaria.mw/migodi-ili-ndi-kuthekera-kokweza-chuma-cha-dziko-lino-mejn/,"February 5, 2021",Izahaki Mwacha
Kampani Yopanga Cement Yapereka 5 Million Yothandizira Polimbana Ndi COVID-19 ku Mangochi,"Kampani yopanga cement mdziko muno ya Cement Products Limited yapereka ndalama zokwana 5-million-kwacha ku khonsolo ya boma la Mangochi kuti ithandizire pa ntchito yolimbana ndi mliri wa COVID-19 m’bomalo. Mkulu woyendetsa ntchito za kampaniyi a Humphrey Mkalo ati achita izi pozindikira kuti kampaniyi yomwe ili m’boma la Mangochi, antchito akenso ambiri ndi okhala m’bomali choncho ndi kofunika kuteteza anthuwa pamodzi ndi mabanja awo ku mliriwu. Iwo ati akuyembekezera kuti ndalamayi igwira ntchito yoyenera poteteza anthu a m’bomali ku mliriwu. Piringu: Mabungwe akutisuntha “Antchito anthu alipo oposa 500 ndipo ambiri mwa iwo ndi okhala m’boma lino la Mangochi choncho tikukhulupilira kuti chithandizochi chifikira antchito athuwo ndi achibale awo. Ife tikukhulupilira kuti antchito a thanzi ndi amene angathandize kuti kampani yathunso itukuke ndi kumapeza phindu,” anatero a Mkalo. M’mawu ake, bwanamkubwa wa boma la Mangochi, Dr. Raphael Piringu ati thandizoli lafika mu nthawi yake pamene khonsoloyi ikukumana ndi mavuto a zachuma polimbana ndi mliriwu. “Boma likutithandiza koma chifukwa cha kuchuluka zochita pa mliriwu ndiye zikuvuta. Timafunika 600 million kuti tikwanitse kuthana ndi mliriwu koma ndalamayi siyikukwana. Choncho akamabwera mabungwe ndi makampani chonchi zikutisuntha kwambiri,” anatero Dr. Piringu.",https://www.radiomaria.mw/kampani-yopanga-cement-yapereka-5-million-yothandizira-polimbana-ndi-covid-19-ku-mangochi/,"February 5, 2021",Izahaki Mwacha
Papa Wati Anthu Akuyenera Kukhala Odekha,"Mtsogoleri wa Mpingo wa Katolika pa dziko lonse Papa Francisco wati anthu oyitanidwa ndi kuperekedwa mwapadera ku Mpingo akuyenera kukhala anthu odekha. Malinga ndi malipoti a Vatican Radio, 2 February chaka chilichonse ndi chaka cha kuperekedwa kwa Ambuye Yesu ku tempile (Feast of the Presentation of the Lord) ndipo pa tsikuli Mpingo wa Katolika pa dziko lonse umakumbukira onse oyitanidwa ndi kuperekedwa mwapadera ku Mpingo (World Day of Consecrated Life). Polankhula pa Misa ya chakachi Papa Francisco wati anthu oyitanidwa ndi kuperekedwa mwapadera ku Mpingo akuyenera kukhala anthu odekha ndipo odziwa kupilira mu utumiki wawo. Iye wati Simeoni ndi chitsanzo cha munthu yemwe anadikirira modekha kubwera kwa Ambuye Yesu ndipo khumbo lake lidakwaniritsidwa pa tsiku lomwe adaona Ambuye Yesu mu tempile ndipo Papa’yu waonjezeranso kuti Simeoni adaona mwa Ambuye Yesu kuwala kowalira anthu omwe anali mu m’dima. Papa Francisco wati Mulungu ndi wodekha popeza nthawi zonse iye amadikilira ana ake kuti alape ndi kutembenuka mtima. Iye sadaiwale kupempha ansembe, asisitere ndi a bulazala kuti apewe miseche pakati pawo khalidwe lomwe iye wati limaononga ubale wabwino pakati pa anthu ndipo m’malo mwake Papa Francisco wapempha atumikiwa kuti aphunzire kucheza komanso kuseka ndi anzao. Tsiku lokumbukira onse oitanidwa ndi kuperekedwa mwa padera ku Mpingo (World Day of Consecrated Life) adayambitsa ndi Papa Yohane Paulo Wachiwiri Woyera m’chaka cha 1997.",https://www.radiomaria.mw/papa-wati-anthu-akuyenera-kukhala-odekha/,"February 3, 2021",Izahaki Mwacha
Bambo Kankhono a Dayosizi ya Zomba Amwalira,"Likulu la mpingo wa katolika mdziko muno lalengeza za imfa ya bambo Mcdonald Kankhono omwe amatumikira mu dayosizi ya Zomba. Malemu bambo Kankhono Malinga ndi kalata yomwe yasayinidwa ndi mlembi wamkulu wa bungwe la maepiskopi a mpingo wa katolika mdziko muno la Episcopal Conference of Malawi (Ecm) bambo Henry Saindi, bambo Kankhono amwalira lero ku chipatala cha Zomba Central komwe angonekedwa dzulo atadwala nthenda ya Covid-19. Iwo amwalira akutumikira ngati bambo mfumu ku parish ya Thondwe mu dayosiziyo. Iwo anali lawyer wa dayosizi ya Zomba komanso mphunzitsi ku seminale ya St. Peters. M’mbuyomu bambo Kankhono anakhala po Vicar General wa dayosizi ya Zomba. Mwambo woyika m’manda thupi la malemu bambo Kankhono uchitika mawa ku manda a ansembe ku Zomba Cathedral ndipo mwambo onse udzayamba ndi nsembe ya misa nthawi ya half past 8 m’mawa yomwe idzayambe popanda thupi la malemuwa.",https://www.radiomaria.mw/bambo-kankhono-a-dayosizi-ya-zomba-amwalira/,"February 3, 2021",Izahaki Mwacha
Thupi la Malemu Bambo Giuseppe Giannini Lalowa M’manda,"Thupi la malemu bambo a Giuseppe Gianini chipani cha Comboni layikidwa m’manda lero ku manda a ansembe ku Limbe Cathedral mu arkidayosizi ya Blantyre. Malemu bambo Giannini Vicar General wa arkidayosiziyi, monsignor Boniface Tamani ndi omwe atsogolera mwambo wotsanzikana ndi malemuwa. Bambo Giannini amwalira dzulo ku chipatala cha Nguludi m’boma la Chiradzulu komwe anagonekedwa lachisanu lapitali atadwala nthenda ya Covid-19. Kufikira nthawi ya imfa yawo iwo amatumikira ngati bambo mthandizi ku parishi ya Lisungwi mu arkidayosizi ya Blantyre. Mzimu wa bambo Giuseppe Gianini uwuse mu mtendere wosatha.",https://www.radiomaria.mw/thupi-la-malemu-bambo-giuseppe-giannini-lalowa-mmanda/,"February 3, 2021",Izahaki Mwacha
Bungwe la CADECOM Lapereka Zipangizo Zolimbana ndi COVID-19 ku Chipatala cha Boma la Mangochi,"Bungwe la Catholic Development Comission of Malawi (CADECOM) mu dayosizi ya Mangochi, lapereka zipangizo zosiyanasiyana zothandizira polimbana ndi nthenda ya Covid-19 pa chipatala cha boma la Mangochi. Malinga ndi mkulu oyan’ganira ntchito za umoyo komanso chitukuko mu dayosizi ya Mangochi bambo Ted Chigamba, bungweli lapereka thandizoli ngati njira imodzi yofuna kuchepetsa kukula kwa chiwerengero cha anthu odwala nthenda ya Covid-19. Akuluakulu a bungwe la CADECOM kupereka katundu kwa bwanamkubwa wa boma la Mangochi Iwo ayamikira bungwe la Save the Children komanso Trocaire popereka thandizo la katunduyi ku bungweli ndipo apempha anthu osiyanasiyana omwe apindule ndi thandizoli kuti agwiritse ntchito moyenera. Katunduyu yemwe ndi zipangizo zoyezera nthendayi, mankhwala a chlorine, zotchinga kukamwa ndi mphuno, sopo ndi zina zambiri, ndi za ndalama zokwana 19 million kwacha. Polankhula pa mwambo opereka thandizoli mkulu oyang’anira nthambi zachitukuko mu dayosizi ya Mangochi bambo Ted Chigamba ati bungweli lapereka thandizoli poyang’anira kuti mpingo umathandiza anthu kuti akule ku uzimu komanso ku thupi ndipo ati akukhulupilira kuti katunduyu agwira ntchito yake moyenera. Wina mwa katundu yemwe waperekedwa Poyankhula atalandira thandizoli, bwanamkubwa wa boma la Mangochi a Raphael Piringu anayamikira bungweli kaamba kokhala ndi ganizo lopereka thandizoli m’malo omwe mumakumana anthu ambiri monga m’sukulu, m’misika komanso mzipatala kaamba koti ndi awa ndi malo omwe kachilomboka kakumafala kwambiri. Mkulu owona zachipatala m’boma la Mangochi a Chimwemwe Thambo ati thandizo lomwe laperekedwali ndi lofunika kwambiri polimbana ndi kachirombo ka Corona ndipo ati awonetsetsa kuti katunduyi agwire ntchito yake moyenera. Kudzera mu project yotchedwa kuthandiza maboma ndi madera omwe ali pa chiwopsezo m’Malawi kupewa, kuzindikira mwachangu ndi kuchitapo kanthu pa matenda a Covid-19, bungwe la CADECOM lapereka katunduyi ndi thandizo la ndalama zochokera ku European Union (EU) kudzera ku bungwe la Trocaire.",https://www.radiomaria.mw/bungwe-la-cadecom-lapereka-zipangizo-zolimbana-ndi-covid-19-ku-chipatala-cha-boma-la-mangochi/,"February 3, 2021",Izahaki Mwacha
Bambo Giuseppe Giannini a Chipani cha Comboni Amwalira,"Likulu la mpingo wa katolika lalengeza za imfa ya bambo Giuseppe Giannini a chipani cha Comboni. Malemu bambo Giannini Malinga ndi kalata yomwe yasayinidwa ndi mlembi wamkulu wa bungwe la maepiskopi a mpingo wa katolika mdziko muno la Episcopal Conference of Malawi (ECM) bambo Henry Saindi, bambo Giannini amwalira lero ku chipatala cha nguludi m’boma la Chiradzulu komwe anagonekedwa lachisanu lapitali atadwala nthenda ya COVID-19. Kufikira nthawi ya imfa yawo iwo amatumikira ngati bamboo mthandizi ku parishi ya Lisungwi mu arkidayosizi ya Blantyre. Mwambo woyika m’manda thupi la bambo Giannini uchitika lachitatu pa 3 February ku manda a ansembe ku Limbe Cathedral mu arkidayosizi ya Blantyre ndipo mwambo udzayamba nthawi ya 9 koloko m’mawa popanda thupilo. Mzimu wa bambo Giuseppe Giannini uwuse mu mtendere wosatha.",https://www.radiomaria.mw/bambo-giuseppe-giannini-a-chipani-cha-comboni-amwalira/,"February 2, 2021",Izahaki Mwacha
Bungwe la CMO ku Blantyre Lakhazikitsa Nsalu,"Nsalu yatsopano ya bungwe la CMO mu arkidayosizi ya Blantyre Arkidayosizi ya Blantyre yati kupangidwa kwa nsalu yomwe abambo a mu mpingowu adzivala kuthandizira abambowa kuzindikira udindo wawo potumikira mabanja awo komanso Mpingo. Mkulu woyang’anira chuma mu arkidayosiziyi bambo Davison Salamba alankhula izi ku nyumba ya arkiepiskopi wa arkidayosiziyi ku CI pambuyo pa mwambo wodalitsa nsalu yomwe yakazikitsidwa ndi bungweli mu arkidayosiziyi kuti azigwiritsa ntchito ngati makaka awo. Bambo Salamba ati kugwiritsa ntchito kwa nsaluyi kuthandiza kuti abambowa azindikire udindo wawo posamalira mabanja awo komanso chitukuko cha mpingowu posatira nkhoswe yawo yemwe ndi Yosefe Woyera. Akulu akulu a bungwe la abambo mu arkidayosizi ya Blantyre yakuwonetsa nsalu yawo “Nsaluyi abambowa agula ndipo asoketsa zovala zosiyanasiyana koma monga tikudziwira nsalu za mpingo zimasiyana ndi zina zonse chifukwa zimenezi zimalalika uthenga wapadera choncho mkofunika kuti abambowa pomwe akugwiritsa ntchito Nsaluyi azindikire kuti tsopano akutumidwa kuti akhale zida zenizeni kuyambira Ku mabanja awo angakhalenso Ku mpingo kumene,” anatero bambo Salamba. Pamenepa iwo ati akuyembekezera kuti nsaluyi ipitiriza kupereka uthenga m’madayosizi osiyanasiyana zomwe zithandizire kubalalitsa uthenga wa Yesu Khristu ponseponse ndi cholinga choti abambo ambiri amutumikire koposa kale kudzera m’bungweli kwinaku akusamala mabanja awo moyenera. Bambowa atsindikanso kuti arkidayosiziyi ndi yokonzeka kuthandizira abambowa kuti bungweli likhale ndi mizu yolimba mu Mpingowu. Mmawu ake wachiwiri kwa wapampando wa bungweli mu arkidayosiziyi a Kelvin Chifunda ati ndi okondwa kuti loto lawo lofuna kukhala ndi nsalu yomwe abambowa azigwiritsa ntchito lakwaniritsidwa pomwe tsopano yadalitsidwa. “Tinayetsesa kupeza Ndalama ndikupangitsa nsaluyi ndipo pano pomwe yadalitsidwa tikupempha abambo onse ochokera Ku maparish onse 43 kuti agule nsaluyi ndi cholinga choti tithe kubweza ndalama yomwe tinabwereka kuti tipangire nsaluyi,” anatero a Chifunda. A Chifunda ati nsaluyi ndi yomwe idzagwiritsidwe pa mwambo wokhazikitsa bungweli mu arkidayosiziyi omwe ukuyembekezeka kudzachitika pa 1 May, 2021 pomwe pazakhalenso kukhazikitsa bukhu la malamulo oyendetsera bungweli (Constitution).",https://www.radiomaria.mw/bungwe-la-cmo-ku-blantyre-lakhazikitsa-nsalu/,"February 2, 2021",Izahaki Mwacha
Thupi la Bambo Chipalamwazani Layikidwa M’manda,"Mwambo oyika m’manda thupi la malemu bambo Cyprian Chipalamwazani wachitika lero ku manda a ansembe ku Likuni mu arkidayosizi ya Lilongwe. Malemu bambo Chipalamwazani anamwalira loweruka pa 30 January ku chipatala cha Bwaila mu mzinda wa Lilongwe atadwala kwa nthawi yaitali. Poyankhula pa mwambo woyika m’manda thupi la malemu bambo Chipalamwazani, mkulu oyendetsa ntchito za arkidayosizi ya Lilongwe, Monsignor Patrick Thawale ati akhristu akuyenera kukhala ndi chikhulupiliro kuti imfa ndi chiyambi cha moyo wina ndipo akuyenera kumasinkhasinkha za moyo wa kumwamba omwe ndi wokhalitsa kuposa moyo wapansi pano. “Tasonkhana pano ngati anthu amene timakhulupilira kuti imfa ndi chiyambi cha moyo wina ndipo chikhulupiliro chimenechi ndi chimene chimatilimbitsa mtima,” anatero Monsingnor Thawale. Bambo Chipalamwazani anali ochoker mmudzi mwa Phereni m’boma la Lilongwe ndipo iwo anabadwa pa 26 July mchaka cha 1966. Iwo anadzodzedwa unsembe mchaka cha 1993. Kufikira nthawi ya imfa yawo, bambo Chipalamwazani amatumikira ku parishi ya St. Matias ku Lumbadzi mu arkidayosizi ya Lilongwe komanso anali mlangizi wa bungwe la amayi komanso mlangizi wa bungwe la mabanja mu arkidayosiziyo. Mzimu wa bambo Cyprian Chipalamwazani uwuse mu mtendere wosatha.",https://www.radiomaria.mw/thupi-la-bambo-chipalamwazani-layikidwa-mmanda/,"February 2, 2021",Izahaki Mwacha
Papa Wadzudzula Mchitidwe wa Nkhaza Kwa Amayi,"Mtsogoleri wa Mpingo wa Katolika pa dziko lonse Papa Francisco wadzudzula m’chitidwe wa nkhanza kwa amayi. Malinga ndi malipoti a Vatican Radio, mwezi uno wa February cholinga cha mapemphero a Papa ndi kupempherera amayi onse omwe akuchitiridwa nkhanza zosiyana-siyana kuti atetezedwe ku nkhanzazi ndipo kuti madandaulo awo azimveka kwa adindo osiyana-siyana. Mu uthenga wake wa pa kanema wopita ku dziko lonse mogwirizana ndi cholinga cha mapemphero ake mwezi uno, Papa Francisco wadzudzula kotheratu khalidwe lochitira nkhanza amayi ponena kuti uku ndi kunyazitsa ulemerero omwe amayi ali nawo ngati anthu. Pamenepa iye watsindika za kufunika koteteza amayi ku nkhanza zosiyana-siyana ndipo kuti adindo achitepo kanthu powonetsetsa kuti m’chitidwe oterewu utheretu. Kafukufuku wa chaka chatha wa United Nations Women anapeza kuti,  amayi 137 amaphedwa tsiku lililonse pa dziko lonse komanso amayi’wa amachitidwa nkhanza zina monga kugonedwa mokakamiza, kuzembetsedwa (human trafficking) pongotchula mavuto ochepa.",https://www.radiomaria.mw/papa-wadzudzula-mchitidwe-wa-nkhaza-kwa-amayi/,"February 2, 2021",Izahaki Mwacha
COVID-19 Wavumbulutsa Kulowa Pansi Kwa Ntchito Zaumoyo Mdziko Muno-Nduna,"Boma lati mliri wa Covid-19 wavumbulutsa kusowekera kwa thandizo labwino la chipatala lomwe mzika za dziko lino zikuyenera kumalandira. Nduna ya za umoyo mayi Khumbize Kandodo Chiponda anena izi lolemba madzulo mu mzinda wa Lilongwe pa msonkhano wa atolankhani wa komiti yowona za Covid-19. Chiponda: Pakufunika chipatala chamakono Mayi Chiponda omwenso ndi wapampando wa komitiyi ati mliriwu wawatsekula maso ngati boma, kuti akhwimitse ntchito za umoyo zomwe ngakhale akuluakulu a boma atha kumapitako kukapeza thandizo, limodzi ndi anthu ena onse. “Pakufunika chipatala chachikulu komanso chabwino chakuti ngakhaale a president, nduna kapena aphungu akadwala azipita ku chipatala chomwecho,” anatero mayi Chiponda. Iwo ati ndi kofunika tsopano kuwunikira kuti ntchito zaumoyo ziyenda motani kutsogoloku ngakhale mliri wa COVID-19 utatha. Malinga ndi unduna wa za umoyo, anthu omwe apezeka ndi coronavirus m’maola 24 apitawo alipo 402 pomwe anthu 330 achira ku Covid-19 ndi anthu ena 10 amwalira. Pakadali pano anthu okwana 14, 498 ndi omwe akudwalabe nthendayi.",https://www.radiomaria.mw/covid-19-wavumbulutsa-kulowa-pansi-kwa-ntchito-zaumoyo-mdziko-muno-nduna/,"February 2, 2021",Izahaki Mwacha
Papa Wakhazikitsa Tsiku Lokumbukira Anthu Achikulire,"Mtsogoleri wa mpingo wa katolika pa dziko lonse Papa Francisco wakhazikitsa tsiku loganizira anthu achikulire ndi okalamba. Malinga ndi malipoti a Vatican Radio, masana a tsiku lamulungu lachinayi mu nyengo ya pa chaka Papa walengeza kuti wakhazikitsa tsiku loganizira anthu achikulire ndi okalamba lodziwika mchingerezi kuti World Day for Grandparents and the Elderly. Iye wati mpingo wa katolika uziganizira anthu achikulire ndi okalamba lamulungu lachinayi la mwezi wa July chaka chilichonse ndipo chaka chino tsikuli lilipo pa 25 July. Papa Francisco wati waganiza zokhazikitsa tsikuli kaamba koti kawiri-kawiri akuluakulu amayiwalidwa ngakhale kuti iwo ndi kasupe wa luntha. Iye waonjezeranso kuti ukalamba ndi madalitso aakulu ochokera kwa Mulungu kotero ndi koyenera kumakumbukira ndi kulemekeza anthu achikulire ndi okalamba. Lamulungu lachinayi la mwezi wa July lomwe mpingo wa katolika pa dziko lonse uziganizira anthu achikulire ndi okalamba ndi tsiku lomwe liri pafupi ndi chaka cha Joachim ndi Anna Oyera omwe ndi agogo ake a Yesu Khristu. Pa 25 July 2021 Papa Francisco adzatsogolera Misa yapadera ku likulu la mpingo ku Vatican ngati chiyambi cha tsiku loganizira anthu achikulire ndi okalamba pa dziko lonse. M’maiko ambiri kuphatikizapo dziko la Malawi anthu achikulire ndi okalamba amakumana ndi mavuto osiyana-siyana monga kusowa chakudya, zovala, malo ogona abwino komanso kuganiziridwa zinthu zosakhala bwino pongotchula mavuto ochepa.",https://www.radiomaria.mw/papa-wakhazikitsa-tsiku-lokumbukira-anthu-achikulire/,"February 1, 2021",Izahaki Mwacha
Maepiskopi Akuchita Msonkhano Kudzera pa Makina a Internet,"Maepiskopi a mpingo wa katolika m’dziko muno lero ayamba msonkhano wawo woyamba m’chakachi ndipo udzatha lachitatu pa 3 mwezi uno. Malingana ndi chikalata chomwe bungwe la maepiskopi–wa la Episcopal Conference of Malawi (ECM) latulutsa ndip chasayinidwa ndi mlembi wa wamkulu wa bungwe-li bambo Henery Saindi, msonkhano-wu akuwuchita kudzera pa makina Internet kaamba ka mliri wa COVID-19. Nthumwi ya a Papa m’maiko a Malawi ndi Zambia komanso atsogoleri oyimira mabungwe ndi nthambi zina zopedzeka mu mpingo-wu atenga nawo mbari pa msonkhano-wu.",https://www.radiomaria.mw/maepiskopi-akuchita-msonkhano-kudzera-pa-makina-a-internet/,"February 1, 2021",Izahaki Mwacha
Asisteri a Chipani cha Divine Providence Atsekulira Chipatala cha St. Mary’s M’boma la Mangochi,"Ofesi yowona za umoyo m’boma la Mangochi yayamikira mpingo wa katolika kamba kotsekula chipatala china chomwe chilinso ndi chipinda chapadera chothandizra anthu omwe akusowa kuwachita Operation m’bomalo. Mkulu owona za chipatala m’bomalo a Chimwemwe Thambo anena izi pa mwambo wotsekulira chipatalachi chomwe chidziyendetsedwa ndi asisteri a chipani cha Divine Providence. Chipatalachi chamangidwa m’mudzi mwa Changamire m’dera la mfumu yayikulu Chimwala m’boma la Mangochi ndipo chikupezeka malo a kufupi ndi sukulu ya ukachenjede ya DMI m’bomalo. A Thambo ati ofesi yawo kudzera mu unduna wa za umoyo ndi yokondwa kwambiri ndi kutsekulidwa kwa chipatalachi, kaamba koti chikhala chipatala choyamba choyima pachokha kukhala ndi chipinda chochitira anthu ma operation m’bomalo. Polankhula m’malo mwa episkopi wa mpingo wa katolika mu dayosizi ya Mangochi, Vicar General wa dayosizi–yi bambo Frank Chingale anati mpingo upitiriza kudzipereka pa ntchito zopereka chisamaliro chabwino monga momwe Ambuye Yesu anali kuchitira. Polankhulanso m’modzi mwa akuluakulu mu chipani cha Divine Providence omwe aziyendetsa ntchito za pachipatalachi Sister Agness ayamikira onse omwe achitapo kanthu pa ntchito za chitukuko cha chipatalachi. Ena mwa akulu-akulu omwe anafika ku mwambo-wu ndi monga aku ofesi yowona za umoyo mu mpingo-wu, oyimira khonsolo ya boma la Mangochi, mafumu ndi ena ambiri. Chipatala chatsopano cha St. Mary’s chomwe chatsekulidwa mu dayosizi ya Mangochi chikhala cha nambala 20 kutsekulidwa mu dayosiziyi.",https://www.radiomaria.mw/asisteri-a-chipani-cha-divine-providence-atsekulira-chipatala-cha-st-marys-mboma-la-mangochi/,"February 1, 2021",Izahaki Mwacha
Katemera Afika Mdziko Muno Mwezi wa February-Chakwera,"Mtsogoleri wa dziko lino Dr. Lazarus Chakwera walengeza kuti katemera wa Covid-19 afika m’dziko muno kumapeto a mwezi uno. Dr. Chakwera anena izi lamulungu madzulo ku nyumba ya chifumu pomwe amalankhula kwa anthu m’dziko muno. Iwo ati katemerayu akuyembekezeka kudzaperekedwa kwa anthu m’mwezi wa March ndipo anthu achikulire komanso omwe ali ndi matenda ena ndi omwe adzakhale oyambilira kulandira katemerayu. Dr. Chakwera anati katemerayu yemwe akutchedwa Astra-Zeneca adzayamba kuperekedwa kwa anthu okwana 20 mwa100 aliwonse pa chiwerengeo cha anthu onse m’dziko muno. Iwo anati akatswiri odziwa za sayansi adzawunika mozama katemerayu akafika asadayambe kuperekedwa kwa anthu ndipo kuti uthenga okhudza zomwe adzapeze pambuyo pa kuwunikaku adzaupereka ku dziko. Dr. Chakwera anati cholinga chochitira izi ndi kufuna kuchotsa mantha komanso nkhawa zomwe anthu ena ali nazo pa katemerayu. Mtsogoleri wa dziko linoyu wati ndi okhumudwa kuti m’madera ena anthu akumasonkhanabe monga kale kukachitika maliro mosatsatira ndondomeko zina zopewera kufala kwa Coronavirus monga kuvala ma mask komanso kukhala motalikirana zomwe ati zikuyikabe pachiwopsezo miyoyo ya anthu ambiri m’madera. Pamenepa iwo anati alamula unduna wa za maboma aang’ono kuti limodzi ndi makhonsolo ayike ndondomeko zina zatsopano zokhwima zofuna kuti makumanidwe osemphana ndi ndondomeko zopewera mliri wa covid-19 omwe akuchitika mmadera enawa, athe. Kumbali ya momwe dziko lino lachitira pakayezedwe ka anthu msabata yathayi, anthu okwana 17, 334 ndi omwe ayezedwa Coronavirus ndipo 29 mwa anthu 100 aliwonse anapezeka ndi kachiromboka. Pamenepa Dr. Chakwera anati chidwi cha boma ndi kuwonetsetsa kuti chiwerengero cha anthu omwe akupezeka ndi kachiromboka chitsike mpaka pa anthu 5 mwa 100 aliwonse kapenanso kuposera apo kuti zinthu monga za chuma komanso zochitika zosiyanasiyana zibwelerenso mchimake. Pothilirapo ndemanga pa za katemerayu, wapampando wa komiti yowona za Covid-19 Dr. John Phuka anati kuti katemera agwire bwino ntchito pamafunika kuti anthu pafupifupi 80 mwa 100 aliwonse pa chiwerengero chonse cha anthu mdziko alandire nawo katemerayu. Iwo anatsindikanso kuti dziko lino libweretsa katemera yekhayo yemwe angathandize mzika za dziko lino osati katemera yemwe angawapezetse mavuto.",https://www.radiomaria.mw/katemera-afika-mdziko-muno-mwezi-wa-february-chakwera/,"February 1, 2021",Izahaki Mwacha
Papa Wachita Zokambirana ndi Mkulu wa Bungwe Lowona za Chakudya pa Dziko Lonse,Mtsogoleri wa mpingo wa katolika pa dziko lonse Papa Francisco wachita zokambirana ndi mkulu wa bungwe lowona za chakudya pa dziko lonse la World Food Programme. Malinga ndi malipoti a Vatican Radio zokambirana za pakati pa Papa ndi mkulu wa bungwe lowona za chakudya pa dziko lonse (World Food Programme) David Beasley m’chipinda chosungira ma buku Vatican Apostolic Library zinatenga pafupi mphindi makumi anayi (40). Likulu la Mpingo wa Katolika pa dziko lonse (Vatican) silidaulule zomwe awiriwa akambirana. Koma mkumanowu wachitika bungwe la World Food Programme litachenjeza kuti kaamba ka mliri wa Coronavirus ana oposa 300 million pa dziko lonse asowa chakudya. Kafukufuku wa pakati pa bungwe la World Food Programme ndi bungwe lomwe limapereka chisamaliro kwa ana la UNICEF wasonyeza kuti ana ambiri omwe amadalira chakudya chomwe amalandira m’sukulu zao akulephera kupeza chakudyachi chifukwa cha kutsekedwa kwa sukulu kaamba ka mliri wa coronavirus. Polankhula kudzera pa makina a intaneti Beasley wadandaula kuti kupatula kuti ana ambiri akulephera kuphunzira kaamba ka mliri wa coronavirus anawa akulepheranso kupeza mwayi wolandira chakudya m’sukulu zawo. Pamenepa Beasley wati ndi kofunika kuthandiza maiko kuti sukulu zitsegulidwenso posachedwa kuti ana apitirize maphunziro awo komanso kulandira chakudya. Kameneka si koyamba kuti Papa Francisco achite zokambirana ndi mkulu wa bungwe lowona za chakudya pa dziko lonse. Awiriwa adachitanso zokambirana m’chaka cha 2017 ndipo m’chaka cha 2016 Papa Francisco adakayendera likulu la bungwe la World Food Programme lomwe liri mu mzinda wa Rome.,https://www.radiomaria.mw/papa-wachita-zokambirana-ndi-mkulu-wa-bungwe-lowona-za-chakudya-pa-dziko-lonse/,"January 29, 2021",Izahaki Mwacha
Anthu Ambiri Akuchira ku Nthenda ya COVID-19-Nduna,"Nduna ya za umoyo mdziko muno mayi Khumbize Kandodo-Chiponda ati padakalipano anthu ambiri akuchira ku nthenda ya Covid-19 zomwe zikupereka chiyembekezo kuti ndi zotheka kuthana ndi matendawa. Iwo alankhula izi lachinayi ku Lilongwe pa msonkhano wa atolankhani wa komiti ya mtsogoleri wa dziko lino yowona za matendawa. Ndunayi yati m’maola 24 apitawo, anthu 25 awatulutsa mchipatala pomwe anthu 289 omwe amadwala matendawa achira zomwe zikupereka chiyembekezo kuti anthu ambiri achira ku matendawa. Chiponda: Chiyembekezo chilipo Mayi Chiponda omwenso ndi wapampando wa komitiyi anafotokozanso momwe ndalama zokwana 17.5-billion-kwacha zomwe mtsogoleri wa dziko lino adalamula kuti zithandizire pa ntchito yolimbana ndi mliriwu zagawidwira ku nthambi ndi maunduna osiyanasiyana. Mwa maunduna komanso nthambi zina zomwe zalandira ndalamazi ndi monga unduna wa zaumoyo omwe wapatsidwa 5 billion kwacha, unduna wa za maboma aang’ono wapatsidwa 1.2 billion kwacha, nthambi yowona zolowa ndi kutuluka m’dziko muno yapatsidwa 350-million-kwacha yoti apangitsire ma mask, ndipo nthambi ya asilikali a nkhondo ya MDF yapatsidwa ndalama zokwana 100-million-kwacha zopangitsiranso ma mask. Polankhulapo, wapampando wina wa komitiyi Dr. John Phuka anati malo omwe akhale akugwira ntchito yothandizirako anthu odwala COVID-19 akhala amodzi mwa malo otetezeka kwambiri ndipo kuti anthu sakuyenera kumafikako mwachisawawa. Iwo anaperekapo chitsanzo cha ku bwalo la za masewero la Bingu mu mzinda wa Lilongwe kuti malowa akawatsekula kuti ayambe kuthandizirako odwala, anthu sakuyeneranso kumachitako masewero olimbitsa thupi kapena zina za msangulutso kapena kugulitsa malonda mozungulira malowa, ndipo kuti alendo samawaloranso kulowa mkati. Iwo ati achita izi pofuna kuwonetsetsa kuti pasakhale kupatsirana matendawa kwa mtundu uliwonse mkati mwa malowa komanso anthu ozungulira malowa. Anthu atsopano omwe apezeka ndi kachirombo ka corona m’maola 24 apitawo ndi okwana 644 mwa anthu 2,522 omwe anayezedwa.",https://www.radiomaria.mw/anthu-ambiri-akuchira-ku-nthenda-ya-covid-19-nduna/,"January 29, 2021",Izahaki Mwacha
Sukulu ya Box 2 Tsopano Ikhala Yoima Payokha,"Dayosizi ya Zomba yayamba dongosolo losintha sukulu ya Zomba Catholic Secondary yomwenso imatchguka ndi dzina loti BOX 2, kuchoka kothandizidwa ndi boma kukhala yoyima payokha. Mkulu wa nthambi yowona za maphunziro ku likulu la mpingo wa katolika mdziko muno ku Episcopal Conference of Malawi (ECM) brother Pascal Mtuwana atsimikiza za nkhaniyi ndipo ati ganizoli ladza potsatira ndondomeko ya kayendetsedwe ka zinthu ya zaka zisanu yomwe dayosiziyo inakhazikitsa mchaka cha 2017.  Zomba Catholic Secondary School Iwo ati sukuluyi ipitiriza kupereka maphunziro apamwamba kwa achinyamata onse mopanda tsankho koma kuti tsopano mpingo ukhala ndi mphamvu zambiri zomwe zithandizenso kuti sukuluyi iyendetsedwe motsata ziphunzitso za mpingo wa katolika. “Sukulu ya Zomba Catholic yomwe ili mu dayosizi ya Zomba takambirana kuti isinthe kuchoka pothandizidwa kukhala yoyima payokha ndipo dongosololi likuyenera kuyamba chaka chino pomwe boma silinasankhiremo ana,” anatero brother Mtuwana. Iwo ati pomwe sukuluyi imayendetsedwa ndi boma panalibe chovuta chilichonse ndipo pano akufuna kuti sukuluyi izame mu maphunzitso a mpingo wa katolika omwe ndi eni ake a sukuluyi. Brother Mtuwana ati panalibe vuto lililonse lomwe linachitika pakati pa mpingi ndi boma lomwe ladzetsa kusinthaku koma kuti akuchita izi motsatira strategic plan ya dayosiziyo.",https://www.radiomaria.mw/sukulu-ya-box-2-tsopano-ikhala-yoima-payokha/,"January 29, 2021",Izahaki Mwacha
‘Ntchito Yogulitsa Zipangizo Zaulimi Zotsika Mtengo Yayenda Bwino’,"Ntchito yogulitsa zipangizo za ulimi zotsika mtengo akuti yayenda bwino m’madera ambiri a mdziko muno ngakhale inayamba movuta. Poyankhula ndi Radio Maria Malawi, khansala wa ward ya Mikolongwe mdera la ku madzulo m’boma la Thyolo, a George Matiya ati ngakhale ndondomekoyi inayamba ndi mavuto a kuvuta kwa network komanso kusowa kwa fetereza m’madera ena, iwo pamodzi ndi atsogoleri ena a m’bomali akhutisidwa nayo kaamba kuti tsopano alimi ambiri apindula ndi ndondomekoyi. Mayi m’modzi kunyamula feteleza wake Pamenepa iwo apempha kuti chaka chikubwerachi boma lidzatsatirenso ndondomeko yomweyi kamba koti anthu ambiri athandizika nayo. “Ntchitoyi inayamba movuta kwambiri Kamba koti ma venda omwe anapatsidwa ntchito yopereka feteleza m’madera anakana kutero ndipo izi zinapangitsa kuti anthu azikanganirana msika umodzi,” anatero Matiya. Iwo ati zinatengera kulimbikira kwa adindo pomwe anapanga njira yotorera ma kuponi ndi ndalama m’midzi kuti akasiye ku boma pomwe feteleza anagulidwa pamodzi ndi kugawidwa m’midzimo.",https://www.radiomaria.mw/ntchito-yogulitsa-zipangizo-zaulimi-zotsika-mtengo-yayenda-bwino/,"January 29, 2021",Izahaki Mwacha
‘Ndi Udindo wa Aliyense Kuthandiza Anthu Odwala COVID-19’,"Phungu wa nyumba ya malamulo mdera la pakati m’boma la Ntcheu, Dr. Albert Mbawala wati ndi udindo wa aliyense kuthandiza anthu odwala nthenda ya Covid-19 omwe akulandira thandizo mzipatala zosiyanasiyana za mdziko muno. Mbawala amalakhula izi lachitatu pachipatala cha Ntcheu pomwe amapereka ndalama zokwana 2-million-kwacha zoti zithandizire kugula zipangizo zogwiritsira ntchito pothandiza anthu omwe akudwala nthenda ya Covid-19 pa chipatalachi. Wapereka 2 million kwacha-Mbawala Iye wati anachiona chofunika kuti athandizepo poganizira kuti anthu ambiri a mdera lake amapeza thandizo la makhwala pa chipatalachi. M’mawu ake polandira thandizo la ndalamazi mkulu wa zaumoyo m’bomali Dr. Steven Macheso anayamikira phunguyu kamba ka thandizoli ndipo wapempha anthu ena kuti atengerepo chitsanzo chabwinochi. M’modzi mwa akuluakulu omwe anafika pamwambo opereka thandizoli  Inkosi ya makosi Gomani 5 anayamikira momwe ogwira ntchito pa chipatalachi akugwilira ntchito pothana ndi mliri wa COVID-19 ngakhale akukumana ndi mavuto  monga kugendedwa, kutonzedwa ndi zina zambiri maka pakagwa maliro a odwala nthendayi.",https://www.radiomaria.mw/ndi-udindo-wa-aliyense-kuthandiza-anthu-odwala-covid-19/,"January 28, 2021",Izahaki Mwacha
Dalaivala Walamulidwa Kupereka 1.6 Million Kaamba Kopha Anthu Poyendetsa Galimoto Mosasamala,"Bwalo la milandu m’boma la Mangochi lalamula mamuna wina wa zaka 30 zakubadwa kuti apereke chindapusa cha ndalama zokwana 1.6 Million kaamba kopezeka olakwa pa mlandu wopha anthu kaamba koyendetsa galimoto mosasamala. Bwaloli linamva kudzera kwa wapolisi woyimira boma pa mlandu mchigawo chakumvuma kwa dziko lino Assistant Superintendent Counsel Louis Makiyi kuti mamunayu Nathan Nyirenda usiku wa pa 1 January amayendetsa galimoto ya mtundu wa sienta yomwe nambala yeke ndi CA937 mu nsewu ochokera ku Monkeybay kupita ku boma la Mangochi. Makiyi anapitiriza kunena kuti galimotoyi imathanga kwambiri ndipo dalaivalayu analibe chiphaso chovomerezeka choyendera pa nsewu. Atafika pa malo omwera mowa a Zitherepano, Nyirenda analephera kuyiwongolera bwino ndipo inaphonya nsewu ndi kukaomba anthu khumi omwe amayenda m’mbali mwa nsewuwu. Kutsatira ngoziyi anthu anayi anavulala kwambiri m’mutu ndipo anakamwalira ku chipatala cha Koche akulandira thandizo la mankhwala pomwe enawo anavulala pang’ono ndipo anawatengera ku chipatala cha boma komwe anakalandira thandizo la mankhwala. Atakaonekera ku bwalo la milanduli, anakamupeza olakwa ndipo Nyirenda anapempha bwaloli kuti limupatse chigamulo chofewa kaamba koti ali ndi udindo waukulu pa banja lake zomwe zingayike pa mavuto miyoyo ya anthu ambiri osalakwa-wa. Komapopereka chigamulo chake Senior Resident Magistrate Joshua Nkhono anamulamula nyirenda kuti apereke 325 sauzande pa mulandu oyendetsa galimoto mosasamala, 100 thousand pa mulandu oyendetsa galimoto opanda nsonkho oyendera pa nsewu, komanso 200 thousand pa mulandu woyendesa galimoto opanda chiphaso choyendera license zonse pamodzi 1.6 million. Mamunayu wapereka kale ndalamayi ndipo ndalama yokwana 1.4 million ikhala chipukuta misonzi ku mawanja omwe abale awo anakhudzidwa ndi ngoziyi. Nathan Nyirenda amachokera m’mudzi mwa Chikaka mdera la mfumu yayikulu Mwalweni m’boma la Rumphi.",https://www.radiomaria.mw/dalaivala-walamulidwa-kupereka-1-6-million-kaamba-kopha-anthu-poyendetsa-galimoto-mosasamala/,"January 28, 2021",Izahaki Mwacha
Tipitirizabe Kuphunzitsa Anthu Kapewedwe ka Coronavirus – Mtambo,"Unduna wa zophunzitsa anthu ndi kulimbikitsa umodzi mdziko muno wati wayamba ntchito yozindikiritsa anthu zambiri zokhudza mliri wa Covid-19. Nduna mu undunawu a Timothy Mtambo ndi omwe anena izi lachitatu ku Lilongwe pomwe komiti yowona za mliri wa Covid-19 imafotokozera atolankhani momwe zinthu zilili pa za mliriwu pofika tsikuli. Unduna wake utsogolera ntchitoyo- Mtambo A Mtambo ati akudziwa kuti pali madera ena omwe akusowekerabe uthenga wokhudza momwe angachitire kuti apewe kachirombo koyambitsa matendawa ndipo iwo akhala akuyenda m’maderawa kuti anthu adziwe zambiri za nthendayi. Iwo ati unduna wawo limodzi ndi ma unduna ena monga wa zofalitsa nkhani, ndi wa za umoyo akonza ndondomeko yofikira anthu m’madera osiyanasiyana ndi mauthenga okhudza mliriwu kuti anthu omwe alibe mwayi otsatira izi pa wayilesi amve momwe angachitire kuti apewe coronavirus. Iwo ati kudzera mu thandizo lochokera ku ofesi ya president ndi nduna apeza galimoto zoti zithandizire pa ntchito yofalitsa mauthengawa m’madera ndipo kuti lachiwiri ayamba ndi boma la Lilongwe ndipo akhala akupitiriza ndi maboma ena mpaka dziko lonse kudziwitsa anthu za ndondomeko zopewera kufala kwa mliriwu. Ndunayi inatsindikanso pa za kufunika kopewa maimva-imva kudzera m’masamba a mchezo pa intaneti pa nkhani zina zokhudza matendawa monga zina mwanjira zomwe anthu angachite pofuna kupewa kachirombo ka corona komanso zina zokhudza katemera wa Covid-19. A Mtambo anatenganso nthawi kudzudzula kulekelera komwe anthu ena akuchita pakatsatidwe ka ndondomeko zina zopewera kufala kwa mliriwu. M’mawu ake wapampando wa komiti ya mtsogoleri wa dziko yowona za Covid-19, Dr. John Phuka apempha anthu kuti azithamangira ku chipatala pomwe ayamba kumva zizindikiro za chilendo ponena kut ambiri mwa omwe akumwalira ndi Covid-19 ndi kaamba koti akuchedwa kupita ku chipatala kukalandira thandizo. M’maola 24 apitawo omwe ndikuyambira 12 koloko masana a lachiwiri kufikira 12 koloko masana a dzulo la lachitatu, anthu okwana 830 ndi omwe apezeka ndi kachirombo ka corona mwa anthu 2503 omwe adayezedwa munthawiyi. Mu nthawi yomweyi anthu okwana 244 achira ku matenda a Covid-19 pomwe anthu 15 amwalira. Pakadali pano anthu akulimbikitsidwa kuti atha kumakayezetsa corona virus mzipatala zina zazing’ono m’dziko muno kaamba koti awonjezera njira yatsopano yomwe ikugwilitsidwa ntchito poyeza anthu kti aziyeza anthu ochuluka. Anthu okwana 135, 066 ndi omwe ayezedwapo kufikira dzulo.",https://www.radiomaria.mw/tipitirizabe-kuphunzitsa-anthu-kapewedwe-ka-coronavirus-mtambo/,"January 28, 2021",Izahaki Mwacha
Papa Wati Baibulo ndi Chida Cholumikizitsa Mulungu ndi Anthu Ake,"Mtsogoleri wa mpingo wa katolika pa dziko lonse Papa Francisco wati Mulungu amakumana ndi kulankhula ndi anthu ake kudzera mu Baibulo. Popitiriza maphunzitso ake pa mutu wa mapemphero kuchokera m’chipinda chosungira mabuku Vatican Apostolic Library, Papa watsindika za kufunika kowerenga mawu a Mulungu opezeka mu Baibulo. Iye watsindika za kufunika kowerenga mawu a Mulungu ponena kuti ndi kudzera mu Baibulo momwe Mulungu amakumana ndi kulankhula ndi anthu ke. Papa Francisco wati Baibulo silikuyenera kungokhala maluwa chabe koma kuti akhristu adzikonda kupemphera pogwiritsa ntchito mawu a Mulungu opezeka mu Baibulo. Iye wati mawu a Mulungu amabweretsa kuwala m’moyo wa akhristu kotero kuti ndi kofunika kumawawerenga komanso kumawamvetsera. Pomaliza iye wayerekeza Mau a Mulungu kukhala ngati galasi loonetsa umo momwe akhristu akuonekera pa maso pa Mulungu.",https://www.radiomaria.mw/papa-wati-baibulo-ndi-chida-cholumikizitsa-mulungu-ndi-anthu-ake/,"January 28, 2021",Izahaki Mwacha
Papa Wadandaula ndi Imfa ya Dotolo Wake,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya yemwe anali dokotala wake kwa zaka zisanu. Malinga ndi malipoti a Vatican Radio, lachiwiri masana Papa Francisco anali nawo pa Misa yotsanzikana ndi malemu Fabrizio Soccorsi yemwe anali dokotala wake. Mwambo wa Misa yotsanzikana ndi malemuyu wachitika mu tchalitchi la Amayi Maria Mfumukazi ya mabanja (Santa Maria Regina della Famiglia) ku likulu la mpingo ku Vatican ndipo anatsogolera Misa’yi ndi mlembi wa mkulu wa likulu la mpingo wa katolika (Secretary of Vatican State) Cardinal Pietro Parolin. Soccorsi yemwe anamwalira pa 9 January 2021 ali ndi zaka 78 anagonekedwa m’chipatala cha Gemelli ku Rome pa 26 December chaka chatha kaamba ka nthenda ya Cancer kenako anapezekanso ndi nthenda ya Covid-19. Papa Francisco anasankha dokotalayu kukhala dokotala wake (personal doctor) m’chaka cha 2015 ndipo iye amakhala nawo pa ma ulendo onse a Papa’yu ku maiko osiyanasiyana. Dokotala’yu amathandiziranso pa ntchito zina ku bungwe loona za anthu oyera mu Mpingo lodziwika mchingerezi kuti Congregation for the Causes of Saints. Mzimu wa Doctor Fabrizio Soccorsi uuse mu mtendere wosatha.",https://www.radiomaria.mw/papa-wadandaula-ndi-imfa-ya-dotolo-wake/,"January 27, 2021",Izahaki Mwacha
Oyendetsa Galimoto Ophwanya Malamulo Opewera COVID-19 Amangidwa – Nduna,"Unduna wa za mtengatenga ndi zomangamanga wachezenjeza kuti udzapereka chilango kwa oyendetsa galimoto omwe azinyamula anthu mophwanya ndondomeko zomwe zidayikidwa kuti azitsatira pofuna kupewa kufala kwa mliri wa Covid-19. Mu kalata yomwe undunawu watulutsa lachiwiri, wachiwiri kwa nduna mu undawu Nancy Chaola Mdooko wati sizoona kuti boma labweza ganizo lake lochepetsa mlingo wa okwera galimotozi pogonjera zofuna za oyendetsa galimotozi. Iwo ati aliyense amene angaphwanye malamulo omwe alipowa adzapatsidwa chilango molingana ndi mlandu omwe wapalamulawo. Lachiwiri oyendetsa galimoto zonyamula anthu anachita ziwonetsero zokakamiza boma kuti mwazina litsitse mtengo wa mafuta komanso kuonjezera mlingo wa anthu omwe angakwere galimotozi kamba koti zinthu sizikuwayendera kamba ka mliri wa Covid-19. Mkati kati mwa ziwonetserozi zomwe zinachtika m’madera osiyanasiyana malipoti anamveka kuti boma lavomera zowonjezera mlingo wa anthu okwerawa ndipo ziwonetserozi zidayimitsidwa. Koma kalata yomwe unduna wa za.mtengatenga yatulutsa yati boma silidalamule za izi ndipo kuti malamulo onse omwe adayikidwa akadali m’malo mwake. Nduna mu undunawu Mai Nancy Chaola Mdoko ati mwachitsanzo ma minibus ayenera kunyamulabe anthu awiri awiri pampando ndipo kuti sipakuyenera kukhala munthu oyimilira pa galimoto iliyonse. Ndunayi yati onse okwera kuphatikizapo oyendetsa ndi makondakitala omwe ayenera kuvala ma mask komanso kukhala nd sanitiser nthaw zonse komanso kutsekula mazenela a galimoto zawo ngati mbali imodzi yothandiza kupewa kufala kwa coronavirus. Apa ndunayu yati onse olephera.kutsatira ndondomeko zomwe zilipozi adzayenera kulipira chindapusa cha ndalama zokwana K100, 000 kapena kukhala ku ndende kwa miyezi itatu komanso kuti ziphaso zawo zitha kulandidwa. Kalatayi yawonjezeranso kunena kuti galimoto zonyamula katundu sizikuyenera kunyamula anthu kupatula oyendetsa ndi.wina m’modzi kutsogolo. Miyezi yapitayo, boma lidatsitsa mitengo ya mafuta a galimoto ngati mbali imodzi yofuna kuthandiza anthu pa nthawi ya mliri wa covid-19 koma mafutawa adakwezadwa ati potsatira kukweranso kwa mitengo ya mafutawa pa dziko lonse.",https://www.radiomaria.mw/oyendetsa-galimoto-ophwanya-malamulo-opewera-covid-19-amangidwa-nduna/,"January 27, 2021",Izahaki Mwacha
Anthu 6 Apereka Chindapusa Atapezeka Pa Malo Omwera Mowa Nthawi Yosavomerezeka,"Bwalo lachiwiri la milandu m’boma la Ntcheu lalamula amuna 6 kuti apereke chindapusa cha ndalama zokwana 15 sauzande kwacha aliyense kulephera apo akakhale ku ndende kwa mwezi umodzi kamba kopezeka pa malo omwera mowa mu nthawi yosavomerezeka. Woyimira boma pa mlanduwu Sub Inspector James Luwani anawuza bwaloli kuti a Kefasi Kunduma, Israel Mswana, Josephy Kalengera, Yohane Nerson komanso Maxwell Sakwiya anamangidwa usiku wa pa 22 January 2021 pa malo ena omwera mowa otchedwa Evergreen nthawi ya 9 koloko madzulo pomwe apolisiwa amazungulira mu tauni ya bomalo pofuna kuwonetsetsa kuti anthu sakuphwanya malamulo ochepetsera kufala kwa mliri wa Covid-19 omwe unduna wa zaumoyo unakhazikitsa mdziko muno. Popereka chigamulo chake Second Grade Magistrate Peter Mkuzi anati wapereka chilango choterechi kuti ena atengerepo phunziro. Padakalipano anthu onsewa apereka ndalamazi.",https://www.radiomaria.mw/anthu-6-apereka-chindapusa-atapezeka-pa-malo-omwera-mowa-nthawi-yosavomerezeka/,"January 27, 2021",Izahaki Mwacha
Inkosi Ganya Yapempha Anthu Adzale Mitengo Yochuluka,"Mfumu yaikulu Ganya ya m’boma la Ntcheu yapempha anthu a m’bomalo kuti akhale patsogolo kudzala komanso kusamalira mitengo mu nyengo ino ya mvula. Mfumu Ganya yanena izi pamwambo odzala mitengo omwe khonsolo ya boma la Ntcheu kudzera ku ofesi yowona za chilengedwe m’bomali inakonza. Inkosi Ganya yati anthu akuyenera kubwezeretsa chilengedwe podzala mitengo ndi kuwonetseka kuti ikutetezedwa. Poyankhulapo mkulu wa mu ofesi yowona za chilengedwe m’bomali a Donnex Mtambo   ati mchitidwe odula mitengo mwachisawawa wakula m’boma la Ntcheu ndipo kuti ndi kofunika kuchilimika podzala mitengo yambiri ndi cholinga choti chilengedwe chibwelere mchimake. Ntchito yodzala mitengo m’bomali ikuyembekezeka kufikira m’madera onse asanu ndi awiri a bomali. Pakadali pano khonsoloyi yakwanitsa kufikira ndi kudzala mitengoyi m’madera atatu omwe ndi  Ntcheu Central Consituency, Ntcheu Bwanje North ndiponso Ntcheu Bwanje South. Mlendo wolemekezeka pa mwambowu anali mayi Nancy Chaola Mdooko yemwe ndi wachiwiri kwa nduna ya zamtengatenga ndi zomangamanga yemwenso ndi phungu wa Ntcheu Bwanje North.",https://www.radiomaria.mw/inkosi-ganya-yapempha-anthu-adzale-mitengo-yochuluka/,"January 27, 2021",Izahaki Mwacha
Timu ya Mighty Wanderers Ikufuna Kukhazikitsa Njira Zatsopano Zopezera Chuma,"Timu ya Mighty Wanderers yati ikuyembekeza kukhazikitsanso njira zina zatsopano zopezera ndalama pofuna kuchepesa mavuto a zachuma omwe akukumana nawo. Wapampando wa timuyi a Symon Sikwese ndi omwe anena izi polankhula ndi Radio Maria Malawi. Iwo ati timuyi ikukumana ndi mavuto azachuma zomwe zikuchititsa kuti timuyi isamachite bwino pa masewero ake mu mpikisano wa Tnm Super League. “Padakali pano pali ndondomeko zingapo zomwe takonza ndipo zikhala zikutuluka posachedwapa anthu akhala akuziona,” anatero a Sikwese. Iwo ati ina mwa ndondomeko yomwe inakhazikitsidwa inali monga Noma 10-10 yomwe ikuyembekezeka kuti  anthu aziyankha mafuso osiyana-siyana ndi kuapeza zinthu zosiyanasiyana.",https://www.radiomaria.mw/timu-ya-mighty-wanderers-ikufuna-kukhazikitsa-njira-zatsopano-zopezera-chuma/,"January 26, 2021",Izahaki Mwacha
Papa Wati Akhritsu Azikhala pa Ubale Weni Weni Ndi Yesu Khritsu,"Mtsogoleri wa mpingo wa katolika pa dziko lonse Papa Francisco watsindika za kufunika koti akhristu azikhala pa ubale weniweni ndi Yesu Khristu. Malinga ndi malipoti a Vatican Radio, sabata yopemphelera umodzi wa mipingo ya chikhristu (Week of Prayer for Christian Unity) yomwe inayamba lolemba pa 18 January yatha lolemba pa 25 January. M’mawu ake pa mapemphero a madzulo otsekera sabata ya mapempheroyi mu tchalitchi lalikulu lodziwika kuti Basilica of St. Paul’s Outside-the-Walls mu mzinda Rome pomwe panalinso atsogoleri a mipingo ya chikhristu, Papa Francisco wati ndi kofunika kuti akhristu aziphatana ndi Yesu Khristu kuti moyo wao uzibereka zipatso zochuluka. Iye wati mkhristu akuyenera kukhala munthu yemwe ali pa ubale weniweni ndi Yesu Khristu komanso yemwe zochita zake zikugwirizana ndi zomwe Yesu Khristu-yo anali kuphunzitsa. Papa Francisco analankhulaponso pa za kufunika kwa umodzi pakati pa mipingo ya chikhristu ponena kuti mipingo ili ngati nthambi za mtengo umodzi ndipo thunthu lake ndiye Yesu Khristu. Iye wamaliza ndi kutsindika za kufunika kwa chikondi komanso ubale wabwino pakati pa anthu onse omwe ndi banja limodzi la ana a Mulungu. Chaka chilichonse kuyambira pa 18 January mpaka pa 25 January akhristu pa dziko lonse amachita mapemphero opempherera umodzi wa mipingo ya chikhristu. Mapempherowa adayamba kuchitika mchaka cha 1908 ndipo chaka chino achitika pa mutu woti Munthu wokhala mwa ine ndi inenso mwa iye amabereka zipatso zambiri Uthenga Wabwino wa Yohane Woyera mutu 15 ndime ya 5.",https://www.radiomaria.mw/papa-wati-akhritsu-azikhala-pa-ubale-weni-weni-ndi-yesu-khritsu/,"January 26, 2021",Izahaki Mwacha
Kukhazikika kwa Zikhalidwe Kukusokoneza Ntchito Yolimbana ndi COVID-19,"Komiti ya president yowona za mliri wa Covid-19 mdziko muno yadandaula kuti zikhalidwe zina zomwe zakhazikika pakati pa aMalawi zikukolezera kufala kwa mliriwu mdziko muno. Wapampando wa komitiyi Dr. John Phuka amalankhula izi lolemba madzulo pomwe amapereka tsatanetsane wa momwe ntchito yolimbana ndi mliriwu ikuyendera. Iye wati komitiyi ndi yokhumudwa kamba koti madera ena anthu akunyozerabe kutsatira ndondomeko zodzitetezera ku mliliwu maka maka pa misonkhano monga ku maliro, m`matchalitchi, malo omwera mowa komanso malo ochitira malonda. “Ntchito yolimbana ndi kufala kwa nthendayi ikhala yovuta kamba koti amalawi sakusiya zi zolowezi zomwe zikukolezela kufala kwa nthendayi,” anatero Dr. Phuka. Dr. Phuka anatinso m’Malawi aliyense ali ndi udindo osamala moyo wake komanso wa mzake potsatira njira zopewera kufala kwa nthendayi. Polankhulapo mkulu wa chipatala cha Kamuzu Central, Dr. Jonathan Ngoma wati anthu asakayike zokawonana ndi a zachipatala akawona zizindikiro za nthendayi. Padakali pano anthu 592 apezeka ndi nthendayi, anthu 10 amwalira ndipo anthu 81 achira ku nthendayi.",https://www.radiomaria.mw/kukhazikika-kwa-zikhalidwe-kukusokoneza-ntchito-yolimbana-ndi-covid-19/,"January 26, 2021",Izahaki Mwacha
Alamulidwa Kupereka 40 Sauzande Kamba Kogulitsa Malonda Nthawi Yosavomerezeka,"Bwalo la milandu m’boma la Dowa lalamula anthu asanu ndi awiri kuti apereke chindapusa cha ndalama zokwana 40 sauzande kwacha aliyense kaamba kopezeka akuchita malonda mu nthawi yoletsedwa. Bwaloli linamva kuchokera kwa woyimira boma pa mlanduwu Inspector Christopher Daluni kuti anthu-wa a Manondo Chigwa, Timothy Notisi, Yohane Mwale, Zilotha Chodinda, Davison Kaluluma, Happy Mzokota komanso Levison Nguluwe anapezeka akuchita malonda mu nthawi yolakwika potengera malamulo othandiza kupewa kufala kwa mliri wa Covid-19 mdziko muno. Anthuwa anauvomera mlanduwu ndipo popereka chigamulo chake Third Grade Magistrate Harrison Stick analamula anthuwa kuti apereke 40 sauzande kwacha aliyense kapena akakhale ku ndende kwa miyezi iwiri. Iye anati wachita izi kuti ena atengerepo phunziro. Bwalo lomweli lalamulanso anthu ena anayi kuti alipire chindapusa cha ndalama zokwana 20 sauzande kwacha aliyense kaamba kopezeka akuyenda osavala mask komanso anthu ena awiri kulipiranso 20 sauzande kwacha kaamba kopezeka akuyenda mu nthawi yosayenera. Padakalipano anthu onsewa alipira ndalamazo.",https://www.radiomaria.mw/alamulidwa-kupereka-40-sauzande-kamba-kogulitsa-malonda-nthawi-yosavomerezeka/,"January 26, 2021",Izahaki Mwacha
Baibulo ndi Kalata ya Chikondi Yochokera kwa Mulungu-Papa,Mtsogoleri wa mpingo wa katolika pa dziko lonse Papa Francisco wati Baibulo ndi kalata ya chikondi yochokera kwa Mulungu yemwe amadziwa bwino anthu ake. Pa 24 January ndi lamulungu lachitatu mu nyengo ya pa chaka komanso laMulungu la Mau a Mulungu (Sunday of the Word of God). M’malaliko ake pa tsikuli Papa Francisco walimbikitsa akhristu kuti azipeza nthawi yowerenga ndi kusinkhasinkha Mau a Mulungu opezeka m’Baibulo popeza ndi mau othunzitsa mtima kwa anthu omwe mitima yao ndi yosweka. Koma si pokhapo iye waonjezeranso kuti Mau a Mulungu ndi othandiza anthu kusiya makhalidwe awo akale ndi kuyambanso moyo watsopano. Papa Francisco wati kuitanidwa kwa asodzi kukhala ophunzira a Ambuye Yesu anthu omwe pa nthawi imeneyo anali onyozeka komanso anthu wamba ndi umboni wa ukulu kuti palibe munthu wonyozeka pa maso pa Mulungu. Pomaliza iye wapempha akhristu kuti pozindikira kuti Baibulo ndi kalata ya chikondi azolowere kumayenda ndi Baibulo komanso kuti Baibulo likhale ndi malo a pa dera m’nyumba zawo.,https://www.radiomaria.mw/baibulo-ndi-kalata-ya-chikondi-yochokera-kwa-mulungu-papa/,"January 25, 2021",Izahaki Mwacha
Anthu Anayi Avulala Modetsa Nkhawa pa Ngozi Yapansewu ku Dowa,"Anthu anayi avulala modetsa nkhawa galimoto yomwe anakwera itagudubuzika m’boma la Dowa. Watsimikiza za ngoziyo-M’bumpha Wofalitsa nkhani za apolisi m’bomalo Sub Inspector Gladson M’bumpha wati ngoziyi yachitika lero ndipo yakhudza galimoto ina nambala yake DA 7691 yomwe imachokera ku Mponela kulowera ku Lilongwe ndipo imayendetsedwa ndi a Snowden Chimenya. Iye wati dalaivalayu atafika pa Mount Meru Millers, amafuna apitilire galimoto ina yomwe inali patsogolo pake koma asanawone kutsogoloko zomwe zinachititsa kuti aphonye nsewu ndi kugudubuka kaamba koti amathamanga kwambiri. Kutsatira ngoziyi munthu m’modzi yemwe anali mu galimotoyi watumizidwa ku chipatala cha Kamuzu Central mu mzinda wa Lilongwe ndipo atatu enawo akulandira thandizo la mankhwala pa chipatala cha Lumbadzi ndipo galimotoyo yawonongeka kwambiri.",https://www.radiomaria.mw/anthu-anayi-avulala-modetsa-nkhawa-pa-ngozi-yapansewu-ku-dowa/,"January 25, 2021",Izahaki Mwacha
Khonsolo ya Chikwawa Ikufuna Kuthetsa Chinyengo Pogulitsa Chimanga ku ADMARC,"Khonsolo ya boma la Chikwawa yapempha magulu onse okhuzidwa kuti agwirane manja kuti chimanga chimene bungwe la ADMARC layamba kugulitsa chisagulitsidwe kwa mavenda. Wapampando wa khonsoloyi Gerald Bede ndi yemwe wapereka pempholi pambuyo poyendera ina mwa misika ya ADMARC m’bomalo. Iye wayamikira boma poyamba kugulitsa chimangachi padakalipano ponena kuti ntchitoyi yayambika mu nthawi yake pamene anthu ambiri akuvutika ndi njala m’bomalo. “Tinakhazikitsa kuti ADMARC iliyonse ikhale ndi komiti yomwe idziwonetsetsa kuti anthu amene akugula ndi anthudi ovutika osati mavenda,” anatero a Bede. Iwo atinso ndondomeko zonse zothandiza anthu kupewa kupatsirana kachilombo ka Coronavirus m’misikayi zili mchimake. Padakalipano bungwe la ADMARC layamba kale kugulitsa chimangachi m’misika yake yonse pa mlingo wosapyola 30 kilogram munthu aliyense ndipo chikugulitsidwa pa mtengo wa 160-kwacha pa kilogalamu iliyonse.",https://www.radiomaria.mw/khonsolo-ya-chikwawa-ikufuna-kuthetsa-chinyengo-pogulitsa-chimanga-ku-admarc/,"January 25, 2021",Izahaki Mwacha
"Bambo Mthumba, Bambo Epulani Alowa M’manda","Mwambo woyika m’manda matupi a malemu bambo Vincent Epulani komanso bambo Martin Mthumba wachitika lero ku manda a ansembe ku Likuni mu arkidayosizi ya Lilongwe. Bambo Epulani omwe amatumikira ku St. Gabriel Namitete Parish anamwalira mwadzidzidzi m’mawa wa loweruka ku parishiyo pamene bambo Mthumba omwe amatumikira ku parish ya Holy Rosary Likuni mu arkidayosizi ya Lilongwe, anamwaliranso tsiku lomweli ku chipatala cha Bwaila mu mzinda wa Lilongwe ku chipinda chosamalira anthu odwala nthenda ya COVID-19. Poyankhula pa mwambo wa malirowu, wapampando wa bungwe la ansembe achibadwiri mu arkidayosizi ya Lilongwe bamboo Innocent Mtapaonga anati ndi osweka mtima kamba ka imfa ya ansembe awiriwa Nayenso wapampando woyimira bungwe la akhristu eni ake Dr. John Paul ati mpingo wa katolika ndi wokhudzidwa kaamba ka imfayi yomwe ndi yosamvetsetseka. Malemu bambo Martin Mthumba anali ochokera ku Nambuma m’boma la Dowa. Iwo anabadwa pa 16 January 1945 ndipo analowa unsembe mchaka cha 1974. Mmalemu bambo Vincent Epulani anali ochokera m’boma la Mchinji. Iwo anabadwa pa 7 Dceember 1968 ndipo analowa unsembe mchaka cha 2000. Mizimu ya bambo Vincent Epulani komanso bambo Martin Mthumba iwuse mu mtendere wosatha.",https://www.radiomaria.mw/bambo-mthumba-bambo-epulani-alowa-mmanda/,"January 25, 2021",Izahaki Mwacha
Khonsolo ya Dedza Ikuchita Bwino Poteteza Alubino-Kondowe,"Mlangizi wa president pa nkhani za anthu a Ulumali osiyanisiyana mdziko muno a Overstone Kondowe ayamikira adindo a m’boma la Dedza polimbana ndi nkhaza kwa anthu a khungu la chi-alubino. A Kondowe awuza Radio Maria Malawi kuti boma la Dedza likuchita bwino pa nkhani yolimbana ndi nkhaza zomwe anthu a khungu la chialbino amakuna nazo m’bomali. Kondowe: Boma la Dedza likuchita bwino kuposa ena Iwo anapitiriza kuyamikira komanso kulimbikitsa adindo a bomali komanso mabungwe, mafumu ndi ena onse oteteza maufulu a anthu kuti asafooke kugwira ntchitoyi koma kupita chitsongolo kuti mchitidwe oyipawu utheretu m’bomali. Pamenepa a Kondowe ati boma lili tcheru kuonetsetsa kuti anthu achialubino akutetezedwa, komanso akupatsidwa zowayenereza pa moyo wawo wa tsiku ndi tsiku. Padanakalipano boma la Dedza lili ndi chiwerengero cha anthu omwe anabadwa ndi khungu la chialubino okwana 108.",https://www.radiomaria.mw/khonsolo-ya-dedza-ikuchita-bwino-poteteza-alubino-kondowe/,"January 22, 2021",Izahaki Mwacha
Phungu Wapereka Nyumba ku Polisi ya Masuku M’boma la Mangochi,"Anthu a mdera la mfumu yayikulu Bwananyambi m’boma la Mangochi mogwirizana ndi phungu wa derali mayi Lilian Patel apereka nyumba yogona apolisi pa polisi yaying’ono ya Masuku. Wofalitsa nkhani za apolisi m’bomalo Inspector Rodrick Maida wati nyumbayi yomwe ndi ya zipinda zogona zitatu, yamangidwa ndi thandizo lochokera ku thumba la chitukuko chakudera la Constituency Development Fund (CDF). Wamanga nyumbayo-Patel Malinga ndi phunguyu, ndalama zoposa 8 million ndi zomwe zagwiritsidw antchito pomanga nyumbayi. Anthu a m’mudziwu akuti athandizapo pa ntchitoyi powumba njerwa komanso kututa mchenga omangira nyumbayi. Polankhula pa mwambowu mayi Patel ayamikira anthu a m’mudziwu kaamba ka mgwirizano wawo potenga mbali pa ntchito yoamanga nyumbayi komanso kutenga mbali pothetsa maukwati a ana. M’mawu ake wachiwiri kwa mkulu wa apolisi mchigawo cha kunvuma kwa dziko lino Senior Deputy Commissioner Maximus Bakali wayamikira anthu a mderali kaamba ka mtima osamalira apolisi omwe amagwira ntchito mderali. Mwazina Bakali wati nyumbayi ilimbikitsa apolisiwa kumapita ku ntchito tsiku lililonse kaamba koti azikhalira pafupi. Deputy commissioner-yu anapitilira kupempha anthu a mderali kuti apewe mchitidwe owononga nyumba pomwe asemphana maganizo ndi apolisi kaamba koti palibe munthu yemwe salakwitsa chocho akuyenera kukhala pansi ndi kukambirana kuti akonze zinthu. Iye wapemphanso anthu mderari kuti agwirane manja ndi apoliswa pofuna kuthetsa milandu yogwilirira, kuzembetsa ana komanso kupha anthu a khungu lachialubino, kutengera lamulo mmanja, kuzipha komanso kubera anthu mogwiritsa ntchito nthenda ya COVID-19 ndi ina yambiri.",https://www.radiomaria.mw/phungu-wapereka-nyumba-ku-polisi-ya-masuku-mboma-la-mangochi/,"January 21, 2021",Izahaki Mwacha
"Papa Wapempha President Biden Abweretse Mtendere, Chiyanjano","Mtsogoleri wa mpingo wa katolika pa dziko lonse Papa Francisco wapempha President watsopano wa dziko la America Joe Biden kuti athandize kubweretsa mtendere ndi chiyanjano m’dzikolo komanso pa dziko lonse la pansi. Malinga ndi malipoti a wailesi ya Vatican, Papa walankhula izi lachitatu mu uthenga wake omwe watumizira President Biden. Papa m’kukumana kwake ndi Biden m’mbuyomu Mwazina iye wafunira zabwino zonse mtsogoleriyu ndipo wati ndi kofunika kuti nthawi zonse azitsogoleredwa ndi Mulungu pamene akugwira ntchito yake. “Pa tsiku ili la kulumbiritsidwa kwanu kukhala President wa nambala 46 wa dziko la America ndikukufunirani mafuno abwino komanso ndi kutsimikizireni za mapemphero anga kuti Mulungu azikutsogolerani nthawi zonse pa udindo wa ukulu umenewu,” watero Papa Francisco mu uthengawo. Iye wamaliza uthenga wake popereka madalitso ake kwa President’yu limodzi ndi banja lake komanso anthu onse a m’dziko la America. Lachitatu pa 20 January 2021 nthawi ikuyandikira 12 koloko masana ku America, President Joe Biden ndi wachiwiri wake mayi Kamala Harris awalumbiritsa pa udindo wa President wa dziko la America komanso wachiwiri kwa President wa dziko la America. Awiriwa akuyamba ntchito yawo pamene m’dzikolo muli mavuto osiyana-siyana monga mliri wa Coronavirus, tsankho pakati pa anthu a khungu loyera ndi lakuda komanso zipolowe zomwe masapota a President wakale wa dzikolo adakachita ku nyumba ya malamulo ati posakondwa ndi momwe chisankho cha President chidayendera mdzikolo. Biden ndi m’katollika wachiwiri kukhala President wa dziko la United States of America.",https://www.radiomaria.mw/papa-wapempha-president-biden-abweretse-mtendere-chiyanjano/,"January 21, 2021",Izahaki Mwacha
Bungwe la Chifundo cha Mulungu Lakonza Mapemphero Opempha Chifundo Cha Mulungu pa Mliri wa COVID-19,"Bungwe la za utumiki wa chifundo cha Mulungu mu mpingo wa katolika la Divine Mercy Apostolate lakonza mapemphero apadera mawa lino, opempha Mulungu kuti athetse mliri wa COVID-19 umene ukupitiriza kutenga miyoyo ya anthu ambiri mdziko muno. M’modzi mwa akuluakulu a bungweli a Osward Bwemba awuza Radio Maria Malawi kuti bungwe lawo limakhulupilira kuti mapemphero ndi chida cha mphamvu chogonjetsera zovuta zonse. Iwo ati kuyambira nthawi ya 9 koloko m’mawa wapa 22 January 2021, anthu akuyenera kupemphera pemphero la kolona wa chifundo cha Mulungu pa ola lililonse ndipo mapempherowa adzatha nthawi ya 5 koloko madzulo pochita Litaniya la Dzina Loyera la Ambuye Yesu. Iwo ati patsikuli apempheleranso anthu amene akudwala kuti alandire machiritso komanso kuti mizimu ya mupuligatorio ilandire chipulumutso msanga. A Bwemba apempha anthu kuti omwe angakwanitse asale zakudya kapena kudzilanga mwapadera molumikizana ndi tsikuli. Pamenepa iwo apempha akhristu a mpingo wa katolika mdziko muno kuti atenge nawo mbali pa mapempherowa ndipo ati anthu omwe angakumane kuti achite mapempherowa, achite izi motsata ndondomeko zonse zomwe boma likulimbikitsa zopewera mliri wa COVID-19.",https://www.radiomaria.mw/bungwe-la-chifundo-cha-mulungu-lakonza-mapemphero-opempha-chifundo-cha-mulungu-pa-mliri-wa-covid-19/,"January 21, 2021",Izahaki Mwacha
Mayi Wanjatidwa Kamba Kotaya Mwana Mchimbudzi,"Apolisi m’boma la Dowa amanga mayi wina wa zaka 21 kaamba komuganizira kuti wataya mwana wobadwa kumene mchimbudzi. Wofalitsa nkhani za apolisi m’bomalo Sergeant Gladson M’bumpha wati mayiyu Kesta Andrew anali ndi pathupi ndipo anabereka masana wa lachiwiri pa 19 January 2021. Iye wati lachitatu, m’mudzi momwe mumakhala mayiyu munachitika maliro ndipo mayi wina yemwe anapita kuti akazithandize ndi yemwe anamva kulira kwa mwana m’chimbudzimo. Anthu omwe anali pa maliropo anathandizana kupulumutsa mwanayo mu dzenje la chimbudzicho ndipo mayi woganiziridwayo anavomera kuti ndi yemwe anaponyera mwanayo mchimbudzimo koma sanafotokoze zifukwa zomwe anachitira izi. Padakalipano mwanayu komanso mayi wakeyo awagoneka pa chipatala cha boma la Dowa komwe akulandira thandizo la mwankhwala. Kesta Andrew yemwe amachokera m’mudzi mwa Chiponda mfumu yaikulu Msakambewa m’boma la Dowa akuyembekezeka kukawonekera ku bwalo la milandu ndi kukayankha mlandu wofuna kubisa kubadwa kwa mwana.",https://www.radiomaria.mw/mayi-wanjatidwa-kamba-kotaya-mwana-mchimbudzi/,"January 21, 2021",Izahaki Mwacha
Papa Wapempha Maiko Athetse Zida za Nyukiliya,"Mtsogoleri wa mpingo wa katolika pa dziko lonse Papa Francisco wapempha mayiko kuti athetse zida za nyukiliya. Pamene kwangotsala masiku awiri kuti pangano lomwe mayiko anasayina loletsa kupanga, kusunga komanso kugwiritsa ntchito zida zoopsa za nyukiliya liyambe kugwira ntchito, Papa Francisco wapempha mayiko kuti athetse zida zowopsazi. Polankhula ku dziko lonse pa wayilesi ya kanema ndi makina a intaneti kuchokera m’chipinda chosungira mabuku chotchedwa Vatican Apostolic Library, iye wati mayiko akuyenera kuchita chotheka kuti zida za nyukiliya zisapezekenso pa dziko la pansi. Papa Francisco wati zidazi zimawonongeratu anthu ambiri komanso chilengedwe pa ka nthawi kochepa kotero sibwino kupanga, kusunga kapena kuzigwiritsa ntchito. Pamenepa iye walimbikitsa maiko kuti achilimike polimbikitsa mtendere. Pangano lodziwika mchingerezi kuti Prohibition of Nuclear Weapons kapena kuti Nuclear Weapons Ban Treaty lomwe maiko anasayinira loletsa kupanga, kusunga komanso kugwiritsa ntchito zida za nyukiliya liyamba kugwira ntchito lachisanu pa 22 January, 2021. Vatican linali dziko loyamba kusayinira panganoli pa 20 September 2017 ku likulu la bungwe la United Nations ku New York m’dziko la America.",https://www.radiomaria.mw/papa-wapempha-maiko-athetse-zida-za-nyukiliya/,"January 20, 2021",Izahaki Mwacha
Ambuye Msusa Adandaula ndi Tsankho Pakati pa Ansembe Omwe Apezeka ndi COVID-19,"Wapampando wa bungwe la maepiskopi a mpingo wa katolika mdziko muno Ambuye Thomas Luke Msusa apempha anthu kuti agwiritse ntchito moyenera masamba a mchezo pa internet mu nyengo ino ya mliri wa Coronavirus. Msusa: Amene tikutchuka ndife ansembe akatolika Ambuye Msusa omwenso ndi arkiepiskopi wa arkidayosizi ya Blantyre anena izi polankhula ndi Radio Maria Malawi ndipo ati ndi zomvetsa chisoni kuti mu nyengo ino ya mliri wa Coronavirus, anthu ochuluka akufalitsa mauthenga a bodza omwe akupereka Chiopsezo kwa a Malawi ambiri. Pamenepa Ambuye Msusa ati nthawi yakwana kuti anthu agwiritse ntchito masamba a mchezo-wa moyenera pofalitsa mauthenga a chiyembekezo kwa anthu omwe akudwala komanso omwe ataya abale awo kaamba ka nthendayi. “Amene tikutchuka ndiye ndife ansembe a katolika kodi ndiye kuti azibusa a mipingo ina sakudwala kapena kufa ndi matendawa? Ofalitsa akenso ndiye akumakhala atsogoleri a tchalitchi kapena a mphakati mu mpingo wathu omwewu,” anadandaula motero AMbuye Msusa. Iwo adandaulanso ndi tsankho lomwe likumabwera pakati pa atumiki omwe achira ku matendawa choncho apempha akhristu kuti asakhale mbali imodzui yofalitsa nawo nkhani za mtunduwu. Mwazina ambuye Msusa apempha akhristu kuti apitilire kupemphera zolimba kuti mliriwu utheretu mdziko muno.",https://www.radiomaria.mw/ambuye-msusa-adandaula-tsankho-pakati-pa-ansembe-omwe-apezeka-ndi-covid-19/,"January 20, 2021",Izahaki Mwacha
Awiri Anjatidwa Kaamba Kophwanya Malamulo Opewera COVID-19 M’boma la Dowa,"Apolisi m’boma la Dowa amanga abambo awiri kaamba kophwanya malamulo opewera mliri wa COVID-19 mdziko muno. Watsimikiza za nkhaniyo-M’bumpha Malinga ndi wofalitsa nkhani za apolisi m’bomalo, Sergeant Gladson M’bumpha, awiriwa ndi Patience Bituta komanso Samuel Deleleyu omwe ndi ogulitsa mowa pa mabala ena omwe ali pa Dzaleka Refugee Camp. Awiriwa amangidwa mmawa wa lero lachiwiri pamene mkulu wa apolisi m’bomalo Deputy Commissioner Rhoda Manjolo amayendera malo omwera mowa a m’bomalo ngati akutsatira njira zopewera mliriwu. Awiriwa omwe anapezeka akugulitsa mowa pamalowa anjatidwa ndipo akuyembekezeka kukawonekera ku bwalo la milandu ndi kukayankha mlandu wophwanya malamulo opewera mliri wa COVID-19.",https://www.radiomaria.mw/awiri-anjatidwa-kaamba-kophwanya-malamulo-opewera-covid-19-mboma-la-dowa/,"January 20, 2021",Izahaki Mwacha
Papa Wasankha Mlembi Watsopano wa Bungwe Lowona za Anthu Oyera mu Mpingo,"Mtsogoleri wa mpingo wa katolika pa dziko lonse Papa Francisco wasankha mlembi watsopano wa bungwe lomwe limawona za anthu oyera mu mpingo Malinga ndi malipoti a Vatican Radio, likulu la mpingo wa katolika pa dziko lonse lalengeza kuti Papa wasankha Ambuye Fabio Fabene kukhala mlembi wa bungwe lomwe limawona za anthu oyera mu mpingo lodziwika mchingerezi kuti Congregation for the Causes of the Saints. Kuyambira mchaka cha 2014 Ambuye Fabene omwe kwawo ndi ku Italy akhala ali wachiwiri kwa mlembi wa Sinodi ya ma episkopi (Synod of Bishops). Ambuye Fabene omwe anabadwa pa 12 March 1959 ndipo anadzodzedwa unsembe m’chaka cha 1984 ndi katswiri pa nkhani ya malamulo a mpingo (Canon Law). Bungwe lowona za anthu oyera mu mpingo limachita kafukufuku wa moyo wa anthu pamene amwalira kuti awone ngati anthuwo ndi oyeneradi kutchulidwa oyera.",https://www.radiomaria.mw/papa-wasankha-mlembi-watsopano-wa-bungwe-lowona-za-anthu-oyera-mu-mpingo/,"January 19, 2021",Izahaki Mwacha
Unduna wa Zaumoyo Wakhazikitsa Njira Zatsopano Zochepetsera Kufala Kwa Mliri wa COVID-19,"Unduna wa za umoyo mdziko muno walengeza njira zatsopano zothandiza kuthana ndi mliri wa COVID-19. Nduna mu undunawu a Khumbize Kandodo Chiponda ndi omwe amayankhula izi pa msonkhano wa atolankhani omwe komiti yolimbana ndi mliri wa Coronavirus mdziko muno inachititsa mu lolemba mzinda wa Lilongwe. A Chiponda ati ena mwalamulo atsopanowa ndi monga kuchepetsa chiwerengero cha anthu okhala pa mwambo wa maliro kufika pa 50 komanso kuti mwambo wa malirowo uzichitika pasanathe ma ola 24, mikumano ya anthu isaposere anthu 50 komanso kuti aliyense adzivala chotchinga ku kamwa ndi mphuno komanso kukhala motalikirana. Poyankhulapo nduna ya zofalitsa nkhani mdziko muno a Gospel Kazako anati ngakhale mliriwu wakhudza mdziko lino, anthu ambiri akuchira ku nthendayi. Nduna yowona za mgwirizano wa mdziko a Timothy Mtambo ati boma likugwira ntchito yake koma mzikanso zili ndi udindo waukulu othana ndi nthendayi potsatira njira zonse zopewera nthendayi.",https://www.radiomaria.mw/unduna-wa-zaumoyo-wakhazikitsa-njira-zatsopano-zochepetsera-kufala-kwa-mliri-wa-covid-19/,"January 19, 2021",Izahaki Mwacha
Anthu 7 Afa pa Ngozi ya Pansewu M’boma la Ntcheu,"Anthu 7 afa ndipo anayi avulula modetsa nkhawa pa ngozi ya pansewu yomwe yachitika m’boma la Ntcheu. Malinga ndi wofalitsa nkhani za apolisi m’bomalo Sub Inspector Hastings Chigalu, ngoziyi yachitika mu nsewu waukulu wa M1 pafupi ndi bank ya Standard mu tauni ya Ntcheu. Chigalu: Dalaivala anaphonya nsewu Sub Inspector Chigalu wati galimoto ya mtundu wa Truck yomwe nambala yake ndi KK 8172 ndipo imayendetsedwa ndi a Matias Mitengo, inasempha nsewu ndi kuwomba anthu omwe amayenda m’mbali mwa nsewuwu pomwe iye amafuna kusemphana ndi galimoto ina yomwe imabwera kutsogolo kwake. Galimotoyi inagubuduzika pomwepo ndipo anthu 7 kuphatikizapo oyendetsatu amwalira atangofika ku chipatala cha Ntcheu pomwe anthu ena 4 agonekedwa pa chipatalapa ndipo akulandira thandizo la mankhwala. Padakalipano apolisi m’bomalo apempha anthu kuti azitsatira malamulo apansewu pofuna kupewa ngozi zapansewu zomwe akuti zimachuluklira kwambiri m’bomalo.",https://www.radiomaria.mw/anthu-7-afa-pa-ngozi-ya-pansewu-mboma-la-ntcheu/,"January 19, 2021",Izahaki Mwacha
SULOM Yaimitsa Masewero a Mpira wa Miyendo,"Bungwe loyendetsa ligi yaikulu ya mpira wa miyendo mdziko muno la Super League of Malawi (SULOM) layimitsa masewero a mu ligi yaikulu ya TNM kwa sabata zitatu. Malinga ndi kalata yomwe bungweli latulutsa lachiwiri, bungweli lachita izi pofuna kutsatira ndondomeko zatsopano zopewera mliri wa COVID-19 zomwe boma lakhazikitsa. Masewerowa ayimitsidwa Kalatayi yati ndondomeko ya boma yoletsa mikumano ya anthu oposa makumi asanu (50) ndi yomwe yachititsa kuti bungweli liyimitse masewero onse kamba koti anthu omwe amatenga nawo mbali pa masewerowa amaposa chiwerengerochi. Wapampando wa bungweli Tiya Somba Banda wati mu nyengoyi akhala akukambirana ndi komiti yomwe mtsogoleri wa dziko lino anakhazikitsa yowna za mliri wa COVID-19 kuti akambirane njira zomwe zikuyenera kutsatidwa masewerowa asanayambirenso. Komabe iye wapempha matimu onse amasewera mu ligiyi kuti apitirizebe kuchita zokonzekera zawo pofuna kulimbitsa matupi awo ponena kuti masewero olimbitsa thupi amathandiziranso thupi kulimbana ndi matendawa.",https://www.radiomaria.mw/sulom-yaimitsa-masewero-a-mpira-wa-miyendo/,"January 19, 2021",Izahaki Mwacha
Bambo Chinkhoma Amu Arkidayosizi ya Blantyre amwalira,"Bambo Frederich Chinkhoma otumikira mpingo wa katolika mu arkidayosizi ya Blantyre, amwalira. Malinga ndi kalata yomwe yasainidwa ndi mlembi wamkulu wa bungwe la maepiskopi a mpingo wa katolika mdziko muno bambo Henry Saindi, bambo Chinkhoma amwalira lero ku chipatala cha Nguludi m’boma la Chiradzulu komwe anagonekedwa lachiwiri sabata yatha kaamba ka vuto la kuthamanga kwa magazi komanso shuga. Ali ku chipatalacho, anayezedwa nthenda ya COVID-19 ndipo anapezeka nayo zomwe zinachititsa achipatala kuti awagonekebe pa chipatalacho. Bambo Chinkhoma amwalira akutumikira ngati bambo mthandizi pa parishi ya Nguludi mu arkidayosizi ya Blantyre. Mzimu wa bambo Frederich Chinkhoma uwuse mu mtendere wosatha.",https://www.radiomaria.mw/bambo-chinkhoma-amu-arkidayosizi-ya-blantyre-amwalira/,"January 19, 2021",Izahaki Mwacha
Papa Watsindika za Kufunika kwa Umodzi wa Akhristu,"Mtsogoleri wa mpingo wa katolika pa dziko lonse Papa Francisco watsindika za kufunika kwa umodzi pakati pa akhristu. Malinga ndi malipoti a wailesi ya Vatican, kwa sabata ya thunthu chaka chilichonse mu mwezi wa January akhristu pa dziko lonse amachita mapemphero omwe cholinga chake ndi kupemphelera umodzi wa mipingo ya chikhristu (Week of Prayer for Christian Unity). M’mawu ake potsegulira sabata ya mapempheroyi, Papa Francisco watsindika za kufunika kwa umodzi pakati pa mipingo ya chikhristu ndipo walimbikitsa akhristu kuti msabatayi apemphere zolimba kuti pakhale ubale wabwino pakati pa mipingo yonse ya chikhristu monga Yesu Khristu afunira. Iye wati kuchita mikangano sikungapindule kanthu ndipo kuti ndi chinthu chofunikira kwambiri ndikulimbikitsa umodzi wa akhristu onse. Mapempherowa adayamba kuchitika mchaka cha 1908 ndipo chaka chino akuchitika pa mutu woti Munthu wokhala mwa ine ndi inenso mwa iye amabereka zipatso zambiri (Uthenga Wabwino wa Yohane Woyera mutu 15 ndime ya 5. Papa Francisco mogwirizana ndi atsogoleri a mipingo ina ya chikhristu adzatsekera sabata ya mapempheroyi lolemba pa 25 January pochita limodzi mapemphero a madzulo mu tchalitchi lalikulu lodziwika kuti Basilica of St Paul’s Outside-the-Walls mu mzinda Rome.",https://www.radiomaria.mw/papa-watsindika-za-kufunika-kwa-umodzi-wa-akhristu/,"January 18, 2021",Izahaki Mwacha
CCJP Yapempha Akhristu Atenge Mbali Pobwezeretsa Chilengedwe,"Bungwe la Chilungamo ndi Mtendere mu arkidayosizi ya Lilongwe lalimbikitsa akhristu mu arkidayosiziyo kuti apitilire kutenga mbali pa ntchito yobwezeletsa chilengedwe. Mkulu oyendetsa ntchito za bungweli mu arkidayosiziyi a Patrick Chima anena izi loweruka pa mkumano omwe adali nawo ndi mavolontiya a bungweli a ku parish ya Chezi mu arkidayosiziyi. Chima (kumanja) kuyankhula kwa mavolontiya A Chima anati mpingo uli ndi udindo waukulu othandizana ndi boma pa ntchito yomwe boma lidakhazikitsa yobwezeretsa chilengedwe pobzala mitengo yochuluka m’malo osiyansiyana. Apa iwo analimbikitsa mavolontiyawa kuti akhale patsogolo kuthandizana ndi akhristu aku parish-yi kuyambira ku miphakati kuti ntchito yolimbana ndi kusintha kwa nyengo ikhale yotheka. M’mawu ake wapampando wa mavolontiya a bungwe la Chilungamo ndi Mtendere ku parish ya Chezi a Davide Foster anati ndi okonzeka kuchilimika pa ntchotoyi ndipo kuti pakali pano abzalapo kale mbande za mitengo zokwana 2,500. Iwo anati ali okonzeka kupitilira kuchita izi ngati angathandizidwe kamba koti akukumana ndi vuto la kusowa kwa mbandezi. Nduna ya za nkhalango ndi chilengedwe Nancy Tembo adalengeza m’mbuyomu kuti boma likufuna kubzala mbande za mitengo zokwana 60 million munyengo yobzala mitengo ya 2020/2021 ndipo adapempha nzika iliyonse kuti itengepo mbali pa ntchitoyi.",https://www.radiomaria.mw/ccjp-yapempha-akhristu-atenge-mbali-pobwezeretsa-chilengedwe/,"January 18, 2021",Izahaki Mwacha
Bambo Kazingatchire Amwalira,"Bambo Dominic Kazingatchire omwe amatumikira mpingo wa katolika mu dayosizi ya Dedza amwalira. Malemu bambo Kazingatchire Malingana ndi chikalata chomwe likulu la mpingo wakatolika mdziko watulutsa, chomwe chasayinidwa ndi mlembi wankulu ku bungwe la ma episkopi a mpingowu bambo Henry Saindi, bambo Kazingatchire amwalira m’mawa wa lero atadwala nthenda ya COVID-19 yomwe anapezeka nayo pa 9 mwezi uno ku chipatala cha Adventist mu mzinda wa Blantyre. Bambo Kazingatchire amwalira akugwira ntchito ngati mkulu owona za maphunziro ku sukulu ya ukachenjede ya Catholic ku Nguludi m’boma la Chiradzulu. Mwambo woika m’manda thupi la malemu bambo Dominic Kazingatchire uchitika lero lomwe nthawi ya 3 koloko madzulo kumanda a ansembe ku Bembeke Cathedral mu dayosizi ya Dedza. Mzimu wa bambo Dominic Kazingatchire uwuse mu mtendere wosatha.",https://www.radiomaria.mw/bambo-kazingatchire-amwalira/,"January 18, 2021",Izahaki Mwacha
Mayeso Apitilira Ngakhale Sukulu Zatsekedwa-Unduna,"Unduna wa zamaphunziro mdziko muno wati mayeso a fomu 4 komanso mayeso ena onse omwe akulembedwa msukulu za ukachenjede mdziko muno apitilira ngakhale mtsogoleri wa dziko lino walamula kuti sukulu zitsekedwe. Izi zikudza potsatira zomwe mtsogoleri wa dziko lino Dr. Lazarus Chakwera walamula dzulo usiku kuti sukulu zonse zitsekedwe kwa sabata zitatu pofuna kuchepetsa kufala kwa mliri wa COVID-19. Wasaina chikalatacho-Mussa Malinga ndi chikalata chomwe undunawu watulutsa ndipo wasaina ndi mlembi mu undunawu a Chikondano Mussa mayesowa apitilira koma motsatira ndondomeko zokhwima zopewera mliri wa COVID-19. Sukuluzi akuti zikuyembekezeka kudzatsekulidwanso pa 8 February chaka chino. Malinga ndi zomwe mtsogoleri wa dziko lino anayankhula ku mtundu wa a Malawu dzulo usiku, ophunzira omwe ali ku sukulu zogonera komweko, akhalebe podikira kuti akuluakulu a sukulu agwire ntchito ndi a zaumoyo powonetsetsa ngati ngati sukulu zawo zakhudzidwa ndi kachilomboka komanso ngati kuli koyenera kuti ophunzirawa apite m’ma kwawo. Pakadali pano, Dr. Chakwera wati boma lipereka 17 billion yapadera yothandizira kuthana ndi mliriwu. Mwa zina, mtsogoleri wa dziko linoyu wati malo ogulitsira mowa adzitsekedwa 8 koloko madzulo ndipo misika idzitsekedwa 5 koloko madzulo. Iye walamulanso kuti chiwerengero cha osonkhana pa miyambo iliyonse chisapose anthu 50 ndipo malo onse omwe kumasonkhana anthu adzipoperedwa mankhwala kawiri pa sabata. Iye waonjezeranso kuti komiti yomwe ikuyendetsa za Covid-19 isayinire malumulo ena othandizira kupewa matendawa.",https://www.radiomaria.mw/mayeso-apitilira-ngakhale-sukulu-zatsekedwa-unduna/,"January 18, 2021",Izahaki Mwacha
Thupi la Sister Ndawala Liyikidwa M’manda Lolemba,"Mwambo oyika m’manda thupi la malemu Sister Mary Magdalena Ndawala a chipani cha Terezian Sisters of the Child Jesus uchitika lolemba pa 18 January 2021 ku Mlale parish mu arkidayosizi ya Lilongwe. Malemu Sister Ndawala Malinga ndi m’modzi mwa akuluakulu a chipanichi Sister Agness Jonas, Sister Ndawala amwalira dzulo ku chipatala cha Kamuzu Central Hospital mu mzinda wa Lilongwe atadwala nthenda ya chibayo komanso shuga. Iwo anabadwa pa 28 July 1966 ndipo amwalira atatumikira chipanichi kwa zaka 30. Pa nthawi ya imfa yawo, Sister Ndawala anali mkulu owona zachuma mu arkidayosizi ya Lilongwe. Mzimu wa Sister Mary Magadalena Ndawala uwuse mu mtendere wosatha.",https://www.radiomaria.mw/thupi-la-sister-ndawala-liyikidwa-mmanda-lolemba/,"January 16, 2021",Izahaki Mwacha
Apolisi ku Ntcheu Alanda Njinga Zamoto 21,"Apolisi m’boma la Ntcheu alanda njinga zamoto 21 kamba kophwanya malamulo a pansewu. Malinga ndi wachiwiri wofalitsa nkhani za apolisi m’bomalo Sub Inspector Rebecca Kwisongole, ntchitoyi inachitika ngati njira imodzi yothandiza kuchepetsa ngozi za pansewu zomwe zikuchulukira m’bomalo. Njinga zamoto zomwe zalandidwazo Sub Inspector Kwisongole ati ina mwa milandu yomwe oyendetsa njingazi apalamula ndi monga kuyendetsa njinga zopanda chiphaso, kuyendetsa njinga zosalembetsedwa komanso kuyendetsa njinga osavala chipewa chodzitetezera. Pakadali pano ena mwa oyendetsa njingazi akuyembekezeka kukawonekera ku bwalo la milandu ndi kukayankha milandu yawo. Apolisiwa atinso ngati njira imodzi yofuna kuchepetsa kufala kwa mliri wa COVID-19 mdziko muno, akhazikitsa ntchito yozungulira m’bomali kukakamiza munthu aliyense kuvala chotchingira kukamwa ndi mphuno komanso kukhala motalikirana kuphatikizanso kusamba m’manja ndi sopo.",https://www.radiomaria.mw/apolisi-ku-ntcheu-alanda-njinga-zamoto-21/,"January 16, 2021",Izahaki Mwacha
Papa Wati ndi Wokhuzidwa ndi Ngozi ya Chivomerezi Mdziko la Indonesia,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ngozi ya chivomerezi yomwe yachitika mdziko la Indonesia. Polankhula kudzera mwa mlembi wa mkulu wa likulu la mpingo wa katolika Cardinal Pietro Parolin, Papa Francisco wati ndi wokhudzidwa ndi ngozi ya chivomerezi yomwe yachitika pa chilumba cha Sulawesi mdziko la Indonesia. Iye wati ali pafupi ndi anthu onse omwe akhudzidwa ndi ngoziyi mu njira zosiyana-siyana ndipo wapepesa anthu onse omwe abale awo afa pa ngoziyi. Pomaliza iye wayikiza mizimu ya anthu onse omwe afa pa ngoziyi m’manja mwa Mulungu. Lachisanu chivomerezi cha mphamvu chagwedeza chilumba cha Sulawesi m’dziko la Indonesia ndi kupha anthu 42. Malipoti ochokera m’dzikolo ati anthu 637 avulala ndipo anthu 15,000 akusowa pokhala nyumba zao zitawonongeka. Anthu opulumutsa anzawo pa ngozi ati akhulupirira kuti anthu ambiri akwiririka ndi nyumba zawo.",https://www.radiomaria.mw/papa-wati-ndi-wokhuzidwa-ndi-ngozi-ya-chivomerezi-mdziko-la-indonesia/,"January 16, 2021",Izahaki Mwacha
Episkopi wa Mdziko la Zambia Wamwalira Atadwala COVID-19,"Episkopi wa dayosizi ya mpingo wa katolika ya Monze mdziko la Zambia, ambuye Moses Hamungole amwalira atadwala nthenda ya COVID-19. Ambuye Hamungole amwalira usiku wa lachitatu ku chipatala cha Levi Mwanawasa chomwe chili mu mzinda wa Lusaka komwe anawagoneka atadwala nthendayi. Amwalira ndi COVID-19 -Ambuye Hamungole Ambuye Hamungole ndi m’modzi mwa maepiskopi a mdziko la Zambia omwe anafika mdziko muno mwezi watha kudzakhala nawo pa mwambo woyika m’manda thupi la malemu archbishop Tarcizio Ziyaye a arkidayosizi ya Lilongwe. Ambuye Hamungole anabadwa m’chaka cha 1967 mdera la Kafuwe mdziko la Zambia ndipo anachita maphunziro ku sukulu yosulira ansembe ya Mukasa Minor seminary. Atatsiriza maphunziro awo a sekondale anakachita maphunziro ozama ku sukulu ya St. Augustine Philosophical seminary komanso maphunziro a zauzimu ku St. Dominic Theological Seminary mdzikolo ndipo anadzodzedwa unsembe mchaka cha 1994. Iwo anakhalapo mkulu wa wayilesi ya Yatsani komanso mkulu oyan’nagira zofalitsa mauthenga mu ark-dayosizi ya Lusaka. Mchaka cha 2002 mpaka 2008 anagwira ntchito ngati mlembi ku nthambi yoona zofalitsa ma uthenga ku bungwe la ma episkopi a maiko akumvuma kwa Africa la AMECEA. Asanakhale episkopi iwo anali mkulu oyan’ganira ma pologalamu a chingerezi komanso Swahili ku wayilesi ya Vatican ndipo anasankhidwa pa udindowu mchaka cha 2010. Iwo anasankhidwa kukhala bishop mchaka cha 2014 ndipo kufikira thawi yomwe amwalira amatumikira mu dayosizi ya Monze mdziko la Zambia. Mzimu wa ambuye Moses Hamungole uwuse mu mtendere wosatha.",https://www.radiomaria.mw/episkopi-wa-mdziko-la-zambia-wamwalira-atadwala-covid-19/,"January 14, 2021",Izahaki Mwacha
Apempha Akazi a Mafumu Kuthandizira Pothetsa Nkhaza Kwa Amayi,"Apolisi m’boma la Balaka apempha amayi omwe ali mu gulu la akazi a mafumu a mdera la Senior Chief Kalembo komanso Sub T/A Kachenga kuti agwirane manja ndi apolisiwa pofuna kuthetsa nkhanza kwa amayi ndi atsikana mderali. Malingana ndi wofalitsa nkhani za apolisi m’bomalo Inspector Felix Misomali, pempholi laperekedwa pa mkumano wa apolisi ndi amayiwa pofuna kulimbana ndi mavuto omwe amayi akukumana nawo. Iwo ati akazi a mafumu ali ndi udindo waukulu pothana ndi mchitidwewu potengera kuti Balaka ndi limodzi mwa maboma asanu ndi atatu omwe mchitidwewu wakula kwambiri chaka chathachi. Malinga ndi Inspector Misomali, padakali pano milandu yogwililira yakwera ndi 24 percent mchaka cha 2020 poyerekeza ndi m’mene inalili 2019. Pamenepa iwo alimbikitsa anthuwa kuti azikanena kwa adindo a m’mudzi ngati akumana ndi nkhanza zilizonse.",https://www.radiomaria.mw/apempha-akazi-a-mafumu-kuthandizira-pothetsa-nkhaza-kwa-amayi/,"January 14, 2021",Izahaki Mwacha
Apolisi Apempha Anthu Apewe Kuwoloka Mitsinje Yodzadza,"Apolisi m’boma la Mangochi apempha anthu kuti apewe kuwoloka mitsinje yodzadza pofuna kupewa ngozi zomira m’madzi. Malinga ndi wachiwiri kwa wofalitsa nkhani m’bomalo Sub Inspector Amina Tepani Daudi, pempholi ladza pomwe galimoto ina ya mtundu Mahindra pick-up yomwe nambala yake ndi BW 3428 ndipo imayendetsedwa ndi a Moses John yakokoloka ndi madzi pomwe amawoloka mtsinje wa Likoloma. Daudi: Galimoto yakokoloka Daudi wati galimotoyi imachokera ku Makanjira kulowera ku Mangochi boma ndipo inanyamula anthu komanso katundu. “Atafika pa mtsinjewu anapeza utadzadza kwambiri ndipo anaganiza zowoloka koma anthu ena omwe anali m’galimotomu anatsikamo kusiya oyendetsayu kuti awoloke yekha. Alimkati mowoloka mtsinjewu galimotoyi inakokoloka ndi madzi koma palibe yemwe wavulala pangoziyi m’malo mwake katundu wa anthu omwe anakwera galimotoyi wakokoloka ndi madzi,” anatero Daudi. Padakali pano apolisi apempha anthu kuti adzitsatira nkhani za nyengo kuti apewe ngozi zomira ndi madzi.",https://www.radiomaria.mw/apolisi-apempha-anthu-apewe-kuwoloka-mitsinje-yodzadza/,"January 14, 2021",Izahaki Mwacha
Papa Wati Akhritsu Aziyamika Mulungu Nthawi Zonse,"Mtsogoleri wa mpingo wa katolika pa dziko lonse Papa Francisco wati akhristu akuyenera kumathokoza Mulungu pa mtendere ngakhalenso nthawi ya mavuto. Popitiriza kuphunzitsa anthu pa mutu wa mapemphero kuchokera m’chipinda chosungira ma buku Vatican Apostolic Library, Papa wati kuyamika Mulungu kudzera m’mapemphero sikukuyenera kuwona nyengo. Papa Francisco wati pamene akhristu sayiwala kuyamika Mulungu kudzera m’mapemphero mu nthawi yovuta mapeto ake amakhala okoma popeza akhristuwo amasinthika ndi kukhala anthu atsopano. Iye wati akhristu amaonetsa chikhulupiriro chao chosagwedezeka mwa Mulungu pamene apitirira kuyamika Mulungu ngakhale pa nthawi yomwe zinthu zafika pothina. Papa Francisco wati pali zitsanzo zambiri za akhristu komanso anthu oyera omwe kudzera m’mapemphero anali kuyamika Mulungu ngakhale anakumana ndi zokhoma m’moyo wawo. Papa Francisco wamaliza ndi kunena kuti Mulungu ndi bwenzi losawona nyengo.",https://www.radiomaria.mw/papa-wati-akhritsu-aziyamika-mulungu-nthawi-zonse/,"January 14, 2021",Izahaki Mwacha
Chakwera Walamula Masiku Atatu Olira Nduna Za Boma,"Mtsogoleri wa dziko lino Lazarus Chakwera walamula kuti pakhale masiku atatu olira maliro a nduna ziwiri komanso anthu omwe amwalira kamba ka nthenda ya COVID-19 mdziko muno. Mtsogoleriyu wanena izi mu kulankhula kwake ku mtundu wa Malawi ku Kamuzu Palace mu mzinda wa Lilongwe. Iye wati pomwe ndunazi zimayembekezeka kupatsidwa ulemu otsiriza ndi asilikali a dziko lino, izi sizichitika kamba kofuna kupewa kufala kwa nthendayi ndipo m’malo mwake mbendera zonse za dziko lino zikuyenera kutsika theka kwa masiku atatu pomwe dziko likhalenso pa chisoni. Popitiriza kuyankhula mtsogoleri wa dziko linoyu anati anthu onse akufuna kwabwino akuyenera kuthandiza nthambi yowona za ngozi zogwa mwadzidzi mdziko muno ndi thandizo lililonse ndi cholinga choti nthambiyo ithandize kuchepetsa kufala kwa nthendayi mdziko muno. Pomaliza mtsogoleriyu wapempha nthambi za boma kuti zibwere pamodzi kuti athandizane kukhazikitsa njira zatsopano zomwe zingathe kuyikidwa mu ndondomeko yothana ndi kufala kwa nthendayi.",https://www.radiomaria.mw/chakwera-walamula-masiku-atatu-olira-nduna-za-boma/,"January 12, 2021",Izahaki Mwacha
Mfumu Yaikulu Njolomole Yamwalira Itadwala COVID-19,"Mfumu yaikulu Njolomole ya m’boma la Ntcheu yamwalira m’mawa wa lero itadwala nthenda ya COVID-19.  Mfumu yaikulu Njolomole Malinga ndi mneneri wa khonsolo ya bomali Mastone Kaiya mfumuyi yamwalira pachipatala chagulupu cha Queen Elizabeth Central mu mzinda wa Blantyre. Mwambo woyika m’manda thupi la malemuwa wachitika lero lomwe masanawa kumudzi kwawo. Polankhula pa mwambowo wapampando wa khonsolo ya boma la Ntcheu, khansala Jumbe Mambo wati boma la Ntcheu lataya mfumu imene inali ngati kholo la mafumu ena komanso yomwe inali yolimbikira ntchito yake. Iye wati mfumu yaikulu Njolomole inali yolimbikitsa bata ndi mtendere pakati pa anthu ake. Mwazina iye walimbikitsa anthu a m’bomalo kuti apitirize kutsatira ndondomeko zonse zothandiza kupewa mliri wa COVID-19.",https://www.radiomaria.mw/mfumu-yaikulu-njolomole-yamwalira-itadwala-covid-19/,"January 12, 2021",Izahaki Mwacha
Nduna Ziwiri Zamwalira ndi COVID-19,"Nduna ziwiri za boma mdziko muno lero zamwalira kaamba ka nthenda ya COVID-19.  Nduna zomwalira ndi Covid-19 Mia (kumanzere), Berekayama (kumanja) Ndunazi, a Lingson Belekanyama omwe anali nduna yowona za maboma a ang’ono komanso a Muhamad Sidik Mia omwe anali nduna yowona za mtengatenga amwalilira ku chipatala komwe amalandira thandizo la mankhwala.   Padakalipano nduna ya zofalitsa nkhani mdziko muno a Gospel Kazako apempha anthu mdziko muno kuti agwirane manja polimbana ndi mliriwu. “Tili mu nyengo yovuta kufotokoza kwake komanso ngati dziko tapanikizika kwambiri ndipo tiyang’ane kutsogolo ndi chiyembekezo poyang’ana kwa chauta ndi kumukhulupilira. Tataya nduna ziwiri lero lokha. Lero ndi tsiku losayiwalika mdziko muno,” anatero a Kazako. Iye wati pomwe dziko likulimbana ndi kachilombo kosaoneka ndi maso anthu akuyenera kuyang’ana kutsogolo ndi chiyembekezo pokhulupilira Chauta kudzera m’mapemphero.",https://www.radiomaria.mw/nduna-ziwiri-zamwalira-ndi-covid-19/,"January 12, 2021",Izahaki Mwacha
"Papa Wavomereza Amayi Kuwerenga Mawu, Kuthandizira Misa","Mtsogoleri wa mpingo wa katolika pa dziko lonse, Papa Francisco walengeza kuti amayi atha tsopano kuwerenga mau a Mulungu komanso kuthandizira misa movomerezeka ndi malamulo a mpingo. – Malinga ndi malipoti a Vatican Radio, Papa wati ngakhale kuti m’maiko ena amayi anayamba kale kuthandizira komanso kuwerenga mawu a Mulungu pa misa, iye wati izi tsopano zizichitika movemerezeka ndi malamulo a mpingo wa katolika. Zoti amayi ndi asungwana atha kuwerenga Mau a Mulungu komanso kuthandizira Misa si nkhani ya chilendo chifukwa zakhala zikuchitika m’ma parish ena pa dziko la pansi movomerezeka ndi a episkopi a ku madera amenewo. Koma zimenezi zakhala zikuchitika mopanda malamulo a mpingo (Canon Law) kuvomereza. Kudzera m’kalata yake Motu proprio Spiritus Domini, Papa Francisco wasintha ndime yoyamba ya lamulo nambala 230 m’buku la malamulo a mpingo kuvomereza za kusinthaku. Iye watsindika kuti utumikiwu ukudza kaamba ka unsembe wa chifumu (Royal Priesthood) wodza kudzera mu Sakramenti la Ubatizo ndipo kuti ndi zosiyana ndi unsembe wochita kudzodzedwa (Sacrament of Holy Orders). Pomaliza, Papa Francisko watsindika kuti mpingo wa katolika ulibe mphamvu yodzodza amayi kukhala ansembe.",https://www.radiomaria.mw/papa-wavomereza-amayi-kuwerenga-mawu-kuthandizira-misa/,"January 12, 2021",Izahaki Mwacha
Katundu wa ku Malo Osungira Anthu Odwala COVID-19 ku Dedza Wabedwa,"Anthu omwe sakudziwika athyola ndi kuba ku malo omwe osungira anthu odwala nthenda ya COVID-19 pa chipatala chachikulu cha boma la Dedza. Mneneri wa nthambi ya za umuyo m’bomalo, a Mwai Liabunya atsimikiza za nkhaniyi polankhula ndi Radio Maria Malawi. Iwo ati ndi zomvetsa chisoni kuti pomwe dziko lino lili pakalikiliki kulimbana ndi mliriwu, anthu ena osafunira zabwino dziko lawo akuba zipangizo zothandizira kuthana ndi nthendayi. “Anthu aba zinthu zosiyanasiyana monga zofunda, ziwiya za ku kitchini ndi katundu wina wambiri. Padakalipano chiwelengero cha anthu omwe apezeka ndi nthendayi m’boma lino la Dedza chikukwera tsiku ndi tsiku zomwe zikupereka chiwopsezo kwambiri,” anatero a Liabunya. A Liabunya ati padakalipano anthu omwe anagonekedwa ku malowa akulandilira thandizo la mankhwala m’makomo mwawo.",https://www.radiomaria.mw/katundu-wa-ku-malo-osungira-anthu-odwala-covid-19-ku-dedza-wabedwa/,"January 11, 2021",Izahaki Mwacha
Apolisi ku Mangochi Alanda Njinga Zamoto 10 Kamba Kophwanya Malamulo a Pansewu,"Apolisi m’boma la Mangochi alanda njinga zamoto khumi pamene oyendetsa njingazi akuwaganizira kuti aphwanya malamulo osiyanasiyana a pansewu. Malinga ndi wachiwiri kwa wofalitsa nkhani za apolisi m’bomalo Sub Inspector Amina Tepani Daudi, ntchitoyi yachitika lamulungu m’misewu ya Monkebay, Bakili Muluzi komanso Peter Mutharika ngati mbali imodzi yokhazikitsa njira zochepetsera ngozi za pansewu zomwe akuti zikuchulukira m’bomalo. Daudi wati pokhazikitsa ntchitoyi amafuna kuwona m’mene ogwiritsa ntchito misewuyi akutsatilira ndondomeko zodzitetezera ku ngozi. Iye wati mu nthawi ya zisangalalo pomwe chaka cha 2020 chimatha, anthu oyendetsa njinga okwana anayi anali mu gulu la anthu 8 omwe afa kaamba ka ngozi za pansewu zomwe zinachitika m’bomalo. Oyendetsa njinga zamotozi amangidwa pa milandu monga kuyendetsa njinga zosakhomera msonkho, kuyendetsa njinga zosalembetsedwa, kuyendetsa njinga opanda chiphaso choyendetsera komanso kusavala chipewa chodzitetezera poyendetsa ndipo akuyembekezeka ku kaonekera ku bwalo la milandu kuti akayankhe pa milandu yomwe apalamulayo.",https://www.radiomaria.mw/apolisi-ku-mangochi-alanda-njinga-zamoto-10-kamba-kophwanya-malamulo-a-pansewu/,"January 11, 2021",Izahaki Mwacha
Kusintha Kwa Nyengo Kwakhudza Miyoyo ya Anthu aku Machinga,"Anthu okhala mdera la mfumu yaikulu Nkula m’boma la Machinga adandaula kamba ka mavuto osiyanasiyana omwe akukumana nawo chifukwa cha kausintha kwa nyengo. Anthuwa anena izi lachisanu pamene amapereka chikalata cha madandaulo okhudza nkhaniyi kwa phungu wa dera lawo, Bright Msaka. Malinga ndi kalata yomwe anthuwa apereka, ena mwa mavuto omwe akukumana nawo ndi monga kusabwera bwino kwa mvula, mbozi zowononga mbewu, mphepo ya mkuntho komanso kusowekera kwa madzi a ukhondo kungotchulapo zochepa chabe. Ngulinga (kumanzere) kupereka chikalatacho kwa a Msaka Popereka chikalatachi oyimira mfumu yaikulu Nkula, a Omar Ngulinga ati chilengedwe cha mderalo chinasintha kamba ka vuto la anthu ogwetsa mitengo omwe amawotcha Makala mu nkhalango ya mderalo. Poyankhapo pa madandaulowa phungu wa derali Bright Msaka anati mkumanowu unali ofunika kamba koti wathandiza kuti akambirane ndi anthu a mdera lake za mavuto omwe akukumana nawo kamba ka kusintha kwa nyengo ndipo anati iye ndi anthuwo athandizana podzala mitengo yochuluka kuti achepetse mavutowo. Poyankhulapo mkulu wa bungwe la Catholic Development Commission (CADECOM) a Aaron Kandiwo Mtaya ati kudzera mu project yomwe akugwira mderali ya Resource Rights and Use, akufuna kulimbikitsa a Malawi kuti akhale ndi njira zoyenera zothana ndi mavuto omwe amakumana nawo kamba ka ngozi zogwa mwadzidzidzi. Bungwe la CADECOM likugwira ntchitoyi m’maboma a Machinga, Chikwawa komanso Dedza ndi cholinga chofuna kukhala ndi mzika zodalirika mdziko muno.",https://www.radiomaria.mw/kusintha-kwanyengo-kwakhudza-miyoyo-ya-anthu-aku-machinga/,"January 11, 2021",Izahaki Mwacha
Papa Wati Akhritsu Adzikondwelera Tsiku Lomwe Analandira Ubatizo,"Mtsogoleri wa mpingo wa katolika pa dziko lonse, Papa Francisco wati akhristu akuyenera kumakondwelera tsiku lomwe adalandira Sakramenti la Ubatizo. Polankhula pambuyo pa pemphero la mthenga wa mnjelo kwa Amayi Maria (Angelus) kuchokera m’chipinda chosungira ma buku Vatican pa tsiku la chaka cha Ubatizo wa Ambuye Yesu, Papa wati akhristu akuyenera kumalemekeza ndi kukondwelera tsiku lomwe adalandira ubatizo. Iye wati tsikuli likuyenera kukhala chaka cha chikulu m’moyo wa mkhristu aliyense yemwe anabatizidwa popeza kudzera mu Sakramenti la Ubatizo akhristu amalandira Mzimu Woyera ndi kusanduka ana a Mulungu. Papa Francisco wati polandira Ubatizo akhristu amasanduka ana enieni a Mulungu ndipo mawu ochokera kumwamba omwe adamveka pa tsiku la Ubatizo wa Ambuye Yesu oti “uyu ndiye mwana wanga wokondeka ndipo mwa Iye ndikondwera” ndi mawu omwenso Mulungu amalankhula pamene mkhristu aliyense akubatizidwa. Iye wati Mulungu ndi wa chikondi komanso wa chifundo chifukwa zimenezi zimafikira aliyense ngakhale awo omwe sadabatizidwe popeza nawonso ndi ana a Mulungu.",https://www.radiomaria.mw/papa-wati-akhritsu-adzikondwelera-tsiku-lomwe-analandira-ubatizo/,"January 11, 2021",Izahaki Mwacha
Papa Wapempha Akhritsu Apemhelere Ubale Wabwino Pakati Pawo,"Mtsogoleri wa mpingo wa katolika pa dziko lonse Papa Francisco wapempha a Katolika onse kuti apemphelere ubale wabwino pakati pa anthu onse pa dziko la pansi. Malinga ndi malipoti a wailesi ya Vatican, mwezi uliwonse Papa amakhala ndi cholinga cha mapemphero ake (Prayer Intention) ndipo mwezi uno wa January cholinga cha mapemphero ake ndi kupempherera ubale wabwino pakati pa anthu azipembedzo zosiyana-siyana kuti potero anthu athe kupewa mikangano komanso nkhondo zochitika kaamba ka zipembedzo. Posinkhasinkha za cholinga cha mapemphero ake mwezi uno Papa Francisco wati kupemphera monga Yesu Khristu anali kuchitira kumathandiza akhristu kukhala pa ubale wabwino ndi anthu a zipembedzo zina. Iye wati ubale wabwino pakati pa anthu umathandiza anthu kukhala ngati ana a banja limodzi poonetsana chikondi, kuthandizana komanso kudziwana. Papa Francisco wamaliza ndi kunena kuti Mpingo wa Katolika umalemekeza zipembedzo zina koma pa nthawi yomweyo suiwala kuti Uthenga Wabwino wa Yesu Khristu ndiwo kasupe wa ulemerero wa munthu aliyense komanso kasupe wa ubale wabwino pakati pa anthu",https://www.radiomaria.mw/papa-wapempha-akhritsu-apemhelere-ubale-wabwino-pakati-pawo/,"January 8, 2021",Izahaki Mwacha
ECM ndi Yokhuzidwa ndi Kukwera Kwa Chiwerengero cha Anthu Opezeka ndi COVID-19,"Bungwe la ma episkopi a mpingo wa katolika mdziko muno la Episcopal Conference of Malawi (ECM) lati ndi lokhuzidwa ndi kuchuluka kwa chiwerengero cha anthu omwe akupezeka ndi nthenda ya COVID-19 mdziko muno. Bungweli lanena izi kudzera mu kalata yomwe bungweli latulutsa lachisanu ndipo yasainidwa ndi ma episkopi onse ampingo wa katolika mdziko muno komanso akulu akulu oyendetsa ntchito za dayosizi ya Dedza anakhazikitsa yowona za mliri wa COVID-19 mdziko muno, Lachitatu pa 6 January anthu omwe anapezeka ndi nthendayi ndi okwana 227 ndipo lachinayi pa 7 January anthu okwana 274 ndi omwe apezeka ndi kachilomboka chomwe ndi chiwerengero chokwera kwambiri kupezeka mu tsiku limodzi chiyambireni nthendayi mdziko muno. Kutsatira izi bungwe la maepiskopi-li lapempha atsogoleri a mpingowu komanso akhritsu ake kupitiriza kutsatira njira zopewera nthendayi zomwe unduna wa zaumoyo unakhazikitsa komanso zomwe bungweli linkhazikitsa. Zina mwa ndondomeko zomwe bungweli linakhazikitsa ndi monga kusamba m’manja ndi sopo, kuvala chotchinga kukamwa ndi mphuno, kupewa moni wapadzanja komanso kukhala motalikirana. Bungweli latinso chiwerengero cha anthu okumana m’mapemphero chisapose 100 komanso kuti nyumba zowulutsira mawu za mpingowu zizichita miyambo ya nsembe za ukaritsiya, kungotchulapo zochepa chabe.",https://www.radiomaria.mw/ecm-ndi-yokhuzidwa-ndi-kukwera-kwa-chiwerengero-cha-anthu-opezeka-ndi-covid-19/,"January 8, 2021",Izahaki Mwacha
Unduna Wati Umanga Tent Powonjezera Kalasi Zophunzilira Msukulu,"Unduna wa zamaphunziro wati umanga ma tent powonjezera makalasi msukulu zina za mdziko muno ndi cholinga chofuna kuwonetsetsa kuti ophunzira akukhala motalikirana popewa kupatsirana kachirombo koyambitsa nthenda ya Covid-19. Mneneri mu undunawu a Chikondi Chimala ndi omwe anena izi pamene Radio Maria Malawi imafuna kudziwa zomwe undunawu ukuchita pofuna kuteteza ophunzira padakalipano pomwe chiwerengero cha anthu opezeka ndi nthenda ya Covid-19 chikukwera mdziko muno. Iwo ati akudziwa kuti kalasi zikuyenera kuchepa kutsatira dongosolo loti ana adzikhala motalikirana mkalasi choncho ndi koyenera kupeza njira zina zoti ophunzira apitirizire maphunziro awo. A Chimala apempha makomiti onse omwe anakhazikitsidwa msukulu zonse za mdziko muno kuti akhale patsogolo kuthandizira ophunzirawa kutsatira ndondomeko zonse zomwe zinakhazikitsidwa msukulu zopewera nthendayi. “Sabata yomwe ino komiti ya Presidential Task Force inavomereza kuti unduna wa zamaphunziro upatsidwe ndalama zokwanira pafupifupi 1 billion-kwacha kuti zithandizire kugula ma tent ngati kuonjezera makalasi msukulu kuti ana azikhala motalikirana,” anatero Chimala. Komabe mneneriyu sananene ngati pali malingaliro otsekanso sukulu mdzik muno kutsatira kukwera kwa chiwerengero cha anthu opezeka ndi nthendayi m’malo osiyanasiyana mdziko muno.",https://www.radiomaria.mw/unduna-wati-umanga-tent-powonjezera-kalasi-zophunzilira-msukulu/,"January 8, 2021",Izahaki Mwacha
"Zikhalidwe, Zipembedzo Zikukolezera Maukwati a Ana-Social Welfare","Nthambi ya boma yowona za chisamaliro cha anthu ya Social Welfare m’boma la Zomba yati chikhalidwe komanso zipembedzo ndi zina mwa zinthu zomwe zikukolezera mchitidwe wa maukwati a ana m’bomalo. Mkulu wa bungweli m’bomalo a Christopher Ndaona ndi omwe anena izi pa msonkhano ofotokozera mmene bungweli komanso mabungwe ena omwe siaboma agwilira ntchito yawo yoteteza ana m’miyezi ya October ndi November chaka chatha. Iwo ati zaonetsa kuti chaka chapitachi ana ambiri alowa m’mabanja choncho ndi kofunika kuti makolo agwire ntchito limodzi ndi bungweli pothetsa mchitidwewu. “Pali zifukwa zambiri koma chikhalidwe komanso zipembedzo ndi zomwe zikukoledzera mchitidwe umenewu kwambiri. Miyezi iwiri imeneyi ili ndi chiwerengero chokwera kwambiri ndipo tipempha makolo kuti tigwire nawo ntchito,” anatero a Ndaona. Pamenepa a Ndaona apempha mbali zonse zokhudzidwa kuti zibwere pamodzi ndi kugwirana manja polimbana ndi mchitidwewu.",https://www.radiomaria.mw/zikhalidwe-zipembedzo-zikukolezera-maukwati-a-ana-social-welfare/,"January 8, 2021",Izahaki Mwacha
"Ansembe Awiri Apezeka ndi COVID-19, Tchalitchi Latsekedwa","Mapemphero ayimitsidwa kwa masiku awiri ku parishi ya St. Pius mu arkidayosizi ya Blantyre, ansembe awiri apa parishiyo kuphatikizapo anthu ena atapezeka ndi kachilombo ka Coronavirus. Mkulu wa ofesi ya zofalitsa nkhani mu arkidayosizi ya Blantyre, bambo Frank Mwinganyama atsimikiza kuti bambo mfumu a parishiyi bambo George Kaliati komanso bambo Grevazio Namba apezeka ndi kachilomboka ndipo ati mapemphero sachitika pa parishiyi lachinayi komanso lachisanu sabata ino kaamba koti mu tchalitchilo mwapoperedwa mankhwala. “Ndizoona ansembe onse awiri omwe amatumikira pa parishiyi apezeka ndi kachilombo ka Coronavirus ndiye tchalitchilo latsekedwa chifukwa apoperamo koma mapemphero ayambiranso pakatha masiku awiri,” anatero bambo Mwinganyama. Pamenepa iwo alangiza akhristu a m’parishiyi kuti asadere nkhawa koma apemphelere ansembe awo kuti apeze bwino msanga ndipo ati mapemphero ayambiranso pa parishiyo masiku awiriwa akatha koma motsatira njira zomwe maepiskopi a mpingo wa katolika mdziko muno anakhazikitsa zothandiza popewa mliriwu.",https://www.radiomaria.mw/ansembe-awiri-apezeka-ndi-covid-19-tchalitchi-latsekedwa/,"January 7, 2021",Izahaki Mwacha
Papa Wapempha Umodzi Mdziko la Central African Republic,"Mtsogoleri wa mpingo wa katolika pa dziko lonse Papa Francisco wapempha mbali zonse zokhudzidwa kuti zibwere pamodzi ndi kuchita zokambirana pofuna kuti mtendere ubwelerenso m’dziko la Central African Republic. Polankhula ku dziko lonse kudzera pa wayilesi ya kanema ndi makina a intaneti kuchokera m’chipinda chosungira ma buku Vatican Apostolic Library atamaliza kutsogolera pemphero la uthenga wa mnjelo kwa Amayi Maria (Angelus), Papa wati ndi wokhudzidwa ndi zipolowe zomwe zikuchitika m’dziko la Central African Republic kaamba kosagwirizana pa zotsatira za chisankho chomwe chinachitika m’dzikolo posachedwapa. Pamenepa iye wapempha mbali zonse zokhudzidwa kuti zibwere pamodzi ndi kuchita zokambirana kuti potero bata ndi mtendere zibwererenso m’dzikolo. Papa Francisco wati akutsatira ndi chidwi zomwe zikuchitika ku Central African Republic ndipo akudziwa kuti khumbo la anthu ambiri ndi loti mtendere ubwererenso m’dziko la m’dzikolo. Dziko la Central African Republic ndi limodzi mwa maiko osaukitsitsa pa dziko la pansi ngakhale kuti lili ndi miyala ya mtengo wa patali monga diamond. President wa dzikolo Faustin-Archange Touadéra anapambananso pa chisankho chomwe chinachitika m’dzikolo pa 27 December chaka chathachi koma zipani zotsutsa zikuti chisankhochi sichidayende mwa chilungamo.",https://www.radiomaria.mw/papa-wapempha-umodzi-mdziko-la-central-african-republic/,"January 7, 2021",Izahaki Mwacha
MRA Yachenjeza Anthu Ozemba Msonkho,"Bungwe lotolera msonkho mdziko muno la Malawi Revenue Authority (MRA) lachenjeza ochita malonda omwe ali ndi mchitidwe ozemba msonkho kuti akapezeka adzalandira chilango komanso kutsekeredwa malo awo. Wachiwiri kwa mkulu wa bungweli Commissioner Henry Ngutwa wapereka chenjezoli pa msonkhano wa olemba nkhani omwe unachitika lachiwiri mu mzinda wa Blantyre. Iye wati kuzemba kupereka msonkho ndi kubera boma ndipo kumalepheretsa boma kupeza ndalama zogwilira ntchito za chitukuko choncho anthu otere akuyenera kulandira chilango chokhwima. Pamenepa iye wapempha anthu kuti azidziwitsa bungweli akapeza ochita malonda omwe akuzemba kutulutsa lisiti la VAT pa makina a bungweli msitolo zosiyanasiyana mdziko muno. Ntchitoyi yomwe akuitcha Kuiphula Ndi Lisiti Langa iyamba pa 11 January ndi kutha pa 31 March chaka chino ndipo ithandiza anthu omwe aulure amalonda ozemba kupereka nsonkho ndipo munthu owulurayo azilandira mphotho ya ndalama zokwana 40,000 kwacha.",https://www.radiomaria.mw/mra-yachenjeza-anthu-ozemba-msonkho/,"January 7, 2021",Izahaki Mwacha
Ntchito Yomanga Likulu la Radio Maria ku Lilongwe Yayambika,"Ntchito yomanga likulu latsopano la Radio Maria Malawi ku Area 43 mu mzinda wa Lilongwe akuti ipitilira kuyenda bwino ngakhale yayamba kugwiridwa mu nyengo ya mvula. Izi zadziwika pomwe mtolankhani wathu anakayendera ndi kucheza ndi ena mwa akulu-akulu ochokera ku kampani ya Mangalasi construction yomwe ikugwira ntchito yomanga likululi pa malopa. Mtolankhani wathuyu wapeza kuti zipangizo zina zogwilira ntchito yomanga likululi zafika komanso ntchito zina zayamba kale kugwiridwa. Polankhulapo m’modzi mwa akuluakulu a kampaniyi a James Nkosi ati ntchitoyi ikuyenda bwino. “Tapanga excarvation yam panda tamaliza komanso excarvation ya main studio tamaliza. Cement, miyala yak wale komanso mchenga ibwera pofika mawa ndipo zonse zili bwino,” anatero a Nkosi. Katswiri owona zomangamanga ku kampani ya Mangalasi Construction a Augustine Macheso ati ayesetsa kuti ntchoyi ithe mu nthawi yake. Mwazina ntchitoyi ikuyembekezeka kutenga sabata 36 ndipo ndi ya ndalama zokwana 610 million kwacha.",https://www.radiomaria.mw/ntchito-yomanga-likulu-la-radio-maria-ku-lilongwe-yayambika/,"January 7, 2021",Izahaki Mwacha
Gogo Waphedwa M’boma la Dedza Pomuganizira Kuti ndi Mfiti,"Mayi wina wachikulire wa m’boma la Dedza waphedwa kamba komuganizira kuti akukhuzidwa ndi imfa ya mnyamata wina wa zaka 12, mu njira ya ufiti. Malinga ndi wachiwiri kwa wofalitsa nkhani za apolisi m’bomalo Sergeant Cassim Manda, mayiyu Silvia Banda pamodzi ndi mamuna wake, amaganiziridwa kuti analodza Lazack Moses pomwe anayamba kudwala. Makolo a mnyamatayu anamutengera kwa asin’ganga komwe anakhalako masiku angapo koma tsiku lamulungu anaganiza zomutengera ku chipatala komwe wamwalira akulandira mankhwala a malungo. Sergeant Manda wati imfayi inadzetsa mkwiyo pakati pa abale a mnyamatayu komanso adzukulu okumba manda pomwe anawuza gogoyo kuti akakumbe manda yekha ndipo pambuyo pake anthwo anapha mayiyo komanso anthu ena awiri. Apolisi anathamangira ku maloko ndipo anatengera anthuwo ku chipatala komwe anatsimikiza kuti gogoyu wamwalira. Padakali pano apolisi akufuna-funa anthu omwe achita zimenezi ndipo adzudzula zomwe zachitikazo.",https://www.radiomaria.mw/gogo-waphedwa-mboma-la-dedza-pomuganizira-kuti-ndi-mfiti/,"January 5, 2021",Izahaki Mwacha
Anthu aku South Africa Akukweza Chiwerengero cha Anthu Opezeka ndi COVID-19 M’boma la Mangochi,"Ofesi ya zaumoyo m’boma la Mangochi yati ndi yokhudzidwa ndi kukwera kwa chiwerengero cha anthu opezeka ndi nthenda ya Covid-19 m’bomalo. Mkulu owona zoteteza anthu ku matenda m’bomalo Dr. Kondwani Mamba wauza atolankhani kuti mwezi wa November palibe aliyense amene amadwala nthendayi koma kuyambira kumapeto a mwezi wa December kufikira lero anthu okwana 24 ndi omwe apezeka ndi kachilomboka m’bomalo. Dr. Mamba wati chiwerengerochi chakwera kwambiri chifukwa cha anthu ochokera mdziko la South Africa omwe anabwera m’bomali mwezi wa December kudzachita tchuthi. “Kumapeto kwa November chaka chathachi ku Mangochi kunoko sikumapezeka anthu odwala Corona koma kumapeto kwa December achulukirapo kufika pa 24 pomwe ambiri mwaiwo ndi okuti achita kubwera kuchokera mdziko la South Africa,” anatero Dr. Mamba. Padakalipano anthu 181 ndi omwe anapezeka ndi kachilombo ka Coronavirus m’boma la Mangochi chiyambireni nthendayi mwezi wa May chaka chino ndipo anthu 155 anachira komanso anthu awiri anamwalira.",https://www.radiomaria.mw/anthu-aku-south-africa-akukweza-chiwerengero-cha-anthu-opezeka-ndi-covid-19-mboma-la-mangochi/,"January 5, 2021",Izahaki Mwacha
DPP Defenders Yapempha Kuti Aliyense Akhale ndi Mwayi Opikisana pa Mpando wa President,Gulu lomwe akulitcha DPP Defenders lomwe lili kumbuyo kwa chipani cha Democratic Progressive (DPP) lati likufuna kuti mchipanimu mukhale mpata oti aliyense athe kupikisana nawo pa udindo wa mtsogoleri wa chipanichi. Walowa chipani cha DPP posachedwapa-Kabambe M’khalapakati wa gululi Frederick Billy Malata wauza Radio Maria Malawi lachiwiri kuti ufulu wa democracy ukuyenera kuti ulemekezedwe ndipo kuti pasawoneke munthu yemwe angayikiridwe kumbuyo mwa mtundu uliwonse kuti zotsatira za chisankho cha ku convention zidzakhale zokomera aliyense. Malata amayankhapo pa mphekesera zomwe zilipo kuti m’modzi mwa omwe akufuna kudzapikisana nawo pa udindo wa mtsogoleri wachipanichi Dr. Dalitso Kabambe akupatsidwa mphamvu ndi mtsogoleri wa chipanichi Peter Mutharika. Apa iye wati ndi zosangalatsa kuti anthu ambiri akuonetsa chidwi chofuna kupikisana nawo pa udindowu zomwe zikuonetsa kuti chipanichi chikadali ndi mphamvu.,https://www.radiomaria.mw/dpp-defenders-yapempha-kuti-aliyense-akhale-ndi-mwayi-opikisana-pa-mpando-wa-president/,"January 5, 2021",Izahaki Mwacha
Papa Wavomereza Cardinal Njue Kutula Pansi Udindo,"Mtsogoleri wa mpingo wa katolika pa dziko lonse Papa Francisco wavomera Cardinal John Njue kutula pansi udindo wake ngati archbishop wa archdiocese ya Nairobi mdziko la Kenya. Malinga ndi malipoti a waileis ya Vatican, malamulo a mpingo wa katolika (Canon Law) amalora episkopi kutula pansi udindo wake pamene wakwanitsa zaka 75 zakubadwa. Papa Francisko ndi Cardinal Njue Mogwirizana ndi malamulowa ofesi yofalitsa ma uthenga ku likulu la Mpingo ku Vatican (Holy See Press Office) yalengeza lolemba kuti Papa Francisco wavomera Cardinal John Njue kutula pansi udindo wake ngati Archbishop wa Archdiocese ya Nairobi m’dziko la Kenya. Cardinal Njue yemwe anabadwa m’chaka cha 1944 wakhala ali Archbishop wa Archdiocese ya Nairobi kuyambira m’chaka cha 2007. Iye anadzodzedwa ndi Papa Paulo wa 6 kukhala wansembe pa 6 January 1973. Pa 9 June 1986 anasankhidwa kukhala episkopi ndipo panali pa 6 October 2007 pomwe anasankhidwa kukhala Archbishop wa Archdiocese ya Nairobi. Cardinal Njue wakhala akutumikira mmaudindo osiyana-siyana kuphatikizapo kukhala wa pa mpando wa bungwe la ma episkopi a Mpingo wa Katolika m’dziko la Kenya kuyambira chaka 2006 mpaka 2015. Potsatira kupuma kwa Cardinal Njue pa udindo wa Archbishop wa Archdiocese ya Nairobi Papa Francisco wasankha Ambuye ongothandiza (Auxiliary Bishop) David Kamau kukhala Apostolic Administrator wa Archdiocese ya Nairobi. Mwazina ma Cardinal amalangiza ndi kuthandiza Papa kuyendetsa Mpingo wa Katolika pa dziko lonse komanso ma Cardinal omwe sanapose zaka 80 amatenga nao mbali posankha Papa watsopano.",https://www.radiomaria.mw/papa-wavomereza-cardinal-njue-kutula-pansi-udindo/,"January 5, 2021",Izahaki Mwacha
Bungwe la MANEPO Lati Ndi Lokhudzidwa Ndi Kuchulukira kwa Nkhaza Kwa Achikulire,"Bungwe loyang’anira mabungwe oteteza maufulu a anthu achikulire mdziko muno la Malawi Network for Older Persons Organisation (MANEPO) lati ndi lokhumudwa ndi kupitilira kwa mchitidwe wa nkhanza kwa anthu achikulire mdziko muno Mkulu wa bungweli a Andrew Kavala ndi omwe anena izi polankhula ndi Radio Maria Malawi kusatira kuphedwa kwa mayi wina wa zaka 67, a Esinala Mbowe a m’boma la Karonga powaganizira kuti akukhudzidwa ndi imfa ya mwana wawo Patrick Chitete yemwe anamwalira akulandira thandizo pa chipatala cha mishoni cha Atupele m`bomalo. Iwo ati ndi zodandaulitsa kuti achibale omwe amayenera kukhala patsogolo kuteteza anthu achikulirewa ndi omwenso akukhala patsogolo kuchita nkhanzazi ndipo apempha boma kuti liyike malamulo okhwima pofuna kuthana ndi mchitidwe wozunza ndi kupha anthu achikulire. “Ngati bungwe ndife okhuzidwa kwambiri kamba koti achikulire akukhala mwa mantha mdziko lawo lomwekomanso achibale ndi omwe akutsogolera kuzunza anthu achikulire.",https://www.radiomaria.mw/bungwe-la-manepo-lati-ndi-lokhudzidwa-ndi-kuchulukira-kwa-nkhaza-kwa-achikulire/,"December 30, 2020",Izahaki Mwacha
Khansala Chavi Wamangidwa Pomuganizira Kuti Wapha Munthu,"Apolisi m’boma la Nsanje amanga Khansala wa ward ya Matundu mdera la kum’mwera m’bomalo Robert Biliati Chavi pomuganizira kuti wapha wantchito wake. Malinga ndi wofalitsa nkhani za apolisi m’bomalo, Sub Inspector Agnes Zalakoma, khansalayu yemwe ndi wa chipani cha Democratic Progressive (DPP) analemba ntchito a Gerald Mphende kuti aziweta mbuzi zawo ndipo pa 15 December chaka chino mbuzi zinayi zinasowa zomwe zinachititsa kuti khansalayu amenye wantchito wakeyo mpaka kukomoka. Apa khansalayu anamuponya munthuyu pa tchire lina powopa kuti wafa ndipo anatengeredwa ku chipatala ndi mkazi wake, komwe anamugoneka koma osadziwitsa apolisi za nkhaniyi. Pa 24 December ndi pomwe akuluakulu apa chipatalacho anafotokozera apolisi za nkhaniyi ndipo mkaziyu anawulula kuti mamuna wakeyo anamenyedwa ndi khansalayo ndipo pa 27 December ndi pomwe bamboyo wamwalira akulandira thandizo la mankhwala pa chipatala cha boma la Nsanje. Khansala Chavi yemwe wakadzipereka yekha ku polisi lachiwiri, akuyembekezeka kukawonekera ku bwalo la milandu ndi kukayankha mlandu wakupha.",https://www.radiomaria.mw/khansala-chavi-wamangidwa-pomuganizira-kuti-wapha-munthu/,"December 30, 2020",Izahaki Mwacha
Ambuye Stima Akhudzidwa ndi Ngozi Yapa Msewu,Episkopi wa Dayosizi ya Mangochi ambuye Monfort Stima akhuzidwa ndi ngozi yapa msewu. Akulu akulu ampingo wakatolika mu dayosiziyi atsimikiza za Ngoziyi koma sanapereke tsatane tsatane wa m’mene yachitikira. Koma m’modzi mwa apolisi watitsina khutu kuti ngoziyi yachitika pa Chimwala mseu wa Liwonde-Mangochi. Episkopiyu sanavulale kwambiri ndipo akulandira thandizo lamankhwala ku chipatala cha Koche.,https://www.radiomaria.mw/ambuye-stima-akhudzidwa-ndi-ngozi-yapa-msewu/,"December 30, 2020",Izahaki Mwacha
Papa Wapempha Maiko Athandize Dziko la Croatia,"Mtsogoleri wa Mpingo wa Katolika pa dziko lonse Papa Francisco wapempha maiko ndi mabungwe kuti athandize dziko la Croatia potsatira ngozi ya zivomerezi m’dzikolo. Potsatira ngozi ya zivomerezi ziwiri zomwe zachitika tsiku lachiwiri motsatana m’dera la pakati la dziko la Croatia ndipo zapha anthu asanu ndi awiri, kuvulaza anthu osachepera 20 ndi kuononga katundu wosiyanasiyana Papa Francisco wapempha maiko ndi mabungwe kuti athandize anthu a m’dzikoli. Iye wati akupempherera onse omwe akhudzidwa ndi ngoziyi mu njira zosiyana-siyana. Ndili pafupi ndi onse omwe avulala komanso kukhudzidwa mwa njira iliyonse chifukwa cha ngoziyi ndipo ndikupempherera makamaka mizimu ya anthu omwe afa osaiwala ma banja awo watero Papa Francisco polankhula kuchokera m’chipinda chosungira ma buku Vatican Apostolic Library. Malipoti ati mphamvu ya zivomerezizi akuti yafikiranso likulu la dziko la Austria lomwe ndi mzinda wa Vienna. Madera omwe akhudzidwa kwambiri ndi ngoziyi m’dziko la Croatia ndi Petrinja, Glina, Sisak komanso Zazina. Ndipo nduna yaikulu ya dziko la Croatia Andrej Plenkovic walamula asilikali a nkhondo kuti athandize kupulumutsa anthu m’madera omwe akhudzidwa ndi ngoziyi.",https://www.radiomaria.mw/papa-wapempha-maiko-athandize-dziko-la-croatia/,"December 30, 2020",Izahaki Mwacha
Mwana wa zaka 6 Wafa Atamira mu Mtsinje,"Mnyamata wa zaka zisanu ndi chimodzi (6) wafa atamira mumtsinje wa Kafisi m’boma la Balaka. Wachiwiri kwa mneneri wa apolisi m’bomalo, Segeant Precious Makuta wati patsikuli kunagwa mvula yambiri ndipo malemuyu Kondwani Kaiya pamodzi ndi anzake ena awiri anapita kumtsinjewu ndipo mwangozi anatelereka ndi kugwera mu mtsinjemo momwe munali madzi omwe amathamanga kwambiri. Anzakewo atawona ngoziyi anathamangira kunyumba kukauza makolo omwe mothandizana ndi anthu a mderalo anakwanitsa kupeza thupi la malemuyo tsiku lotsatira lake. “Myamata wina wa zaka 6 amene dzina lake ndi Kondwani Kaiya wamwalira  tamira mu mtsije wa Kafisi ku Balaka itangotha mvula kuvumba yomwe inali yochuluka kwambiri ndipo iye ndi amzake awiri anapita ku mtsinjewu komwe mwatsoka anaterereka ndikugwera mu mtsijemo,” anatero Makuta.",https://www.radiomaria.mw/mwana-wa-zaka-6-wafa-atamira-mu-mtsinje/,"December 29, 2020",Izahaki Mwacha
Bungwe la Global Fund Lawuza Achinyamata Adzilindoloza Ntchito za Mabungwe ku Madera Awo,"Bungwe la Global Fund kudzera mu Project yowona za atsikana achisodzera komanso amayi achichepere ya Adolescent Girls and Young Women (AGYW) lalimbikitsa achinyamata kuti adzilondoloza ntchito zomwe mabungwe osiyana siyana akugwira m’madera mwawo. Mayi Cecelia Chivunga omwe ndi oyimira achinyamata ku bungwe la Country Coordination Mechanism (CCM) anena izi m’boma la Mangochi potsekulira mkumano wa masiku awiri omwe bungweli lakonzera atsogoleri achinyamata ochokera m’maboma osiyanasiyana mdziko muno omwe cholinga chake ndi kuwadziwitsa momwe bungwe la Global Fund limagwilira ntchito zake mdziko muno. Iwo ati achinyamatawa kudzera mu project-yi, akuyenera akuyenera kudziwitsa akuluakulu ngati akuwona chinyengo chilichonse pa momwe mabungwe akuyendetsera chuma cha zitukuko zosiyanasiyana “Cholinga cha mkumanowu chinali choitanitsa achinyamatawa kuti tiwadziwitse ntchito zomwe Global fund imagwira m’madera kuti azidziwa komanso pakhala vuto azidziwa kokanena,”anatero Chivunga. Polankhulapo m’modzi mwa achinyamata omwe anali nawo pa mkumanowu a Edward Chidombe Msiska omwenso ndi kazembe wa achinyamata pakati pa mayiko a Malawi ndi Scottland, ati mkumanowu wakhala opindulitsa kaamba koti afotokozapo za mavuto omwe amakuna nawo komanso wawathandiza kudziwa momwe bungwe la Global Fund limagwilira ntchito. “Mkumanowu uthandiza Kamba koti ukupereka mpata omwe tingathe kuyankhula momwe projectyi ingayendere komanso watipatsa mpata kupereka mavuto omwe timakumana nawo kuphatikiza aponso watiziwitsa zomwe mabungwe omwe amapatsidwa thandizo ndi global fund akuyenera kugwirira ntchito,” anatero Msiska.",https://www.radiomaria.mw/bungwe-la-global-fund-lawuza-achinyamata-adzilindoloza-ntchito-za-mabungwe-ku-madera-awo/,"December 29, 2020",Izahaki Mwacha
Mwambo wa Epifania Wayimitsidwa,"Mwambo waukulu wa chaka cha utumiki wa ana cha Epifania omwe umayembekezeka kuchitika pa 3 January 2021 mu dayosizi ya Chikwawa, wayimitsidwa. Mkulu wa mu ofesi yowona za utumiki ku likulu la mpingo wa katolika mdziko muno ku Episcopal Conference of Malawi (ECM), bambo Henry Chimkanda ndi omwe anena izi polankhula ndi Radio Maria Malawi. Iwo ati kuyimitsidwaku kwadza kaamba ka kukweranso kwa chiwerengero cha anthu omwe akupezeka ndi nthenda ya Covid-19 mdziko muno ndipo ati m’malo mwake chakachi chidzachitikira m’maparish. “Dongosolo la chaka cha epifaniya lichitika pa dziko lonse koma monga mukuziwa malinga ndi mliri wa Covid 19 kuti titezane aliyense wina ndi mzake chakachi chichitikira m’ma parish m’malo mochitikira ku dayosizi ya Chikwawa,” anatero Bambo Chimkanda.",https://www.radiomaria.mw/mwambo-wa-epifania-wayimitsidwa/,"December 29, 2020",Izahaki Mwacha
Papa Wati Ndi Okhuzidwa Ndi Imfa ya Bambo Reginald Foster,Mtsogoleri wa Mpingo wa Katolika pa dziko lonse Papa Francisco wati ndi wokhudzidwa ndi imfa ya Bambo Reginald Foster yemwe anali katswiri wa chilankhulo cha chi Latin. Malinga ndi malipoti a Vatican Radio Papa Francisco walankhula izi lolemba mu uthenga wake wopepesa potsatira imfayi. Iye wayamikira ntchito yabwino yomwe Bambo Foster agwira ngati wansembe maka potanthauzira mwa ukadaulo zolembalemba zosiyana-siyana za Mpingo kwa zaka 40 kuti zikhale mchilankhulo cha chi Latin. Polankhula mu uthenga wake wopepesa kwa Bambo Saverio Cannistrà yemwe ndi mkulu wa chipani cha ansembe a Carmelite (Order of Discalced Carmelite Friars) Papa Francisco wati ndi wokhudzidwa ndi imfa ya Bambo Reginald Foster. Papa Francisco walankhula izi kudzera mwa mlembi wa mkulu wa likulu la Mpingo wa Katolika (Secretary of Vatican State) Cardinal Pietro Parolin. Iye wati ndi woyamika chifukwa utumiki wosiririka womwe Bambo Foster anawuwonetsa kwa nthawi yaitali ku likulu la Mpingo wa Katolika. Papa Francisco wati ndi pemphero lake kuti Mulungu alandire mzimu wa Bambo Foster mu ufumu wake. Bambo Foster adamwalira pa 25 December 2020 ku Milwaukee ku Wisconsin m’dziko la United States of America ali ndi zaka 81. Kwa zaka 40 Bambo Foster akhala akugwira ntchito ku likulu la Mpingo wa Katolika ku Vatican kutanthauzira zolembalemba za a Papa komanso maphunzitso a Mpingo kukhala m’chilankhulo cha chi Latin chomwe Mpingo wa Katolika umagwiritsa ntchito ngati official language.,https://www.radiomaria.mw/papa-wati-ndi-okhuzidwa-ndi-imfa-ya-bambo-reginald-foster/,"December 29, 2020",Izahaki Mwacha
Papa Wasintha Lamulo la Kayendetsedwe ka Chuma ku Vatican,"Mtsogoleri wa mpingo wa katolika pa dziko lonse Papa Francisco wakhazikitsa lamulo latsopano pa kayendetsedwe ka chuma ku likulu la mpingowu ku Vatican. Malinga ndi malipoti a wailesi ya Vatican, lolemba Papa walamula kuti kuyambira tsopano ntchito yonse yoyang’anira chuma chonse cha likulu la mpingo wa katolika ikhala  m’manja mwa ofesi yomwe imawona za chuma chonse cha likulu la mpingowu yodziwika kuti Administration of the Patrimony of the Apostolic See (APSA) m’malo mwa ofesi yomwe imayendetsa ntchito za likulu la mpingowu yodziwika kuti Vatican’s Secretariat of State. Lamulo la tsopanoli lagawidwa m’zigawo zinayi. Poyamba kuti ntchito yoyendetsa ndi kusamala chuma ichoke ku ofesi yomwe imayendetsa ntchito za likulu la mpingowu Secretariat of State kupita ku ofesi yodziwika kuti Administration of the Patrimony of the Apostolic See. Chigawo cha chiwiri chikukhudza ntchito yoyendetsa chuma cha ofesi ya a Papa. Chigawo cha chitatu chikukhudza ndondomeko zokhwima zomwe zizitsatidwa pofuna kusamala chuma ndipo chigawo cha chinayi komanso chomaliza chikukhudza ntchito za ofesi yodziwika kuti Secretariat of State. Malinga ndi lamulo la tsopanoli kuyambira pa 1 January 2021 ofesi yodziwika kuti Administration of the Patrimony of the Apostolic See (APSA) iziyang’anira ma account onse a ku bank komanso chuma china chonse chomwe chili mu zinthu zosiyana-siyana (investments). Papa Francisco adalengeza za maganizo ake ofuna kusinthaku kudzera m’kalata yake ya pa 25 August chaka chonchino yomwe adalembera mlembi wa mkulu wa likulu la Mpingo wa Katolika, Vatican’s Secretary of State Cardinal Pietro Parolin.",https://www.radiomaria.mw/papa-wasintha-lamulo-la-kayendetsedwe-ka-chuma-ku-vatican/,"December 28, 2020",Izahaki Mwacha
Wachinyamata wa Mpingo wa Anglican Wafa Atamira mu Nyanja,"M’modzi mwa mamembala a gulu la achinyamata ku parish ya mpingo wa Anglican ya M’manga m’boma la Balaka wafa atamira mu nyanja ya Malawi. Wofalitsa nkhani za apolisi m’boma la Mangochi, Inspector Rodrick Maida wati mnyamatayu ndi Emmanuel Pangoleni wa zaka 28 zakubadwa ochokera m’mudzi mwa M’manga mfumu yaikulu Nsamala m’boma la Balaka ndipo ngoziyi yachitika lamulungu ku Malindi m’boma la Mangochi komwe achinyamatawa anapita kukasambira. Malinga ndi mkulu owona za achinyamata ku parishiyo Andrew Kumtumanje, mamembala a gululi lachisanu pa tsiku la khilisimasi anapita ku msonkhano wa achinyamata ku parishi ya Malindi koma lamulungu asananyamuke anaganiza zokasambira mu nyanja. Patadutsa maola asanu ndi limodzi anthuwa anazindikira kuti Pangoleni sakuwoneka ndipo atafufuza ndi pomwe anamupeza atamira komanso atafa kale. Zotsatira za chipatala cha St. Martin zatsimikiza kuti imfayi yadza kaamba kobanika.",https://www.radiomaria.mw/wachinyamata-wa-mpingo-wa-anglican-wafa-atamira-mu-nyanja/,"December 28, 2020",Izahaki Mwacha
Kwaya ya Ulongwe Parish Ithandiza Chipatala cha Balaka,"Kwaya ya Mtima Woyera kuchokera ku parish ya Sacred Heart Ulongwe mu dayosizi ya Mangochi yathandiza ndi katundu osiyanasiyana ana omwe agonekedwa pa chipatala cha boma la Balaka. Polankhula lamulungu atapereka thandizoli, mkulu woyang’anira kwayayi a Kanyengo Dizilo, anati achita izi pofuna kukondwelera limodzi ndi anawa chikondwelero cha khilisimasi. Polankhulapo moyimira mkulu wa chipatalachi, dotolo wa mafupa mu ward ya ana a Timothy Mwenyedini anati zomwe yachita kwayayi ndi zopereka chiyembekezo kwa ana omwe agonekedwa pa chipatalachi. “Sabata yatha tinalandira uthenga okuti a kwaya imeneyi abwera ndipo tiwathokoze kuti lero akwaniritsa malonjezo awo. Zimene achitazi ndi zokondweretsa komanso zopatsa Chimwemwe anthu amene agonekedwa mchipatala muno makanso mu nyengo ino ya zisangalaro,” anatero a Mwenyedini. Mwapadera iwo apemphanso amgulu ena ndi anthunso ena akufuna kwabwino kuti adzikhala ndi nthawi yomakawona anthu amene akuvutika mzipatala. Wina mwa katundu amene kwayayi yapereka ndi monga sopo, sugar, mchere ndi zina zambiri.",https://www.radiomaria.mw/kwaya-ya-ulongwe-parish-ithandiza-chipatala-cha-balaka/,"December 28, 2020",Izahaki Mwacha
M’modzi Waphedwa Atawomberedwa ndi Apolisi kwa Bvumbwe,"Munthu m’modzi wafa ndipo wina wavulala modetsa nkhawa kwa Bvumbwe m’boma la Thyolo pa kumenyana kwa apolisi ndi anthu a mderalo. Malinga ndi anthu omwe anawona izi zikuchitika, zimenezi zadza pamene apolisi ena akuti anapita kuti akamange munthu wina yemwe anayambana naye pa zifukwa zomwe sizikudziwika. “Munthuyo anayambana ndi wapolisi wina pa zifukwa zawo ku mowa mu February ndiye samawonekanso munthuyo. Lero atawoneka ndi pomwe apolisi anapita kuti akamumange koma chifukwa amakana ndi pomwe anamuombera ndi kufera pompo komanso wina amene amaleletsa anawomberedwa ndipo wavulala kwambiri,” anatero munthuyo. Apolisi anaphulitsa utsi wokhetsa msozi pofuna kubalalitsa anthu omwe anakwiya ndi kuwomberedwa kwa munthuyo. Bata linasokonekera mderali kwa maola pafupifupi asanu kuyambira masana mpaka madzulo pamene bata labweleranso. Padakalipano apolisi sanayankhulepo kanthu pa nkhaniyi.",https://www.radiomaria.mw/mmodzi-waphedwa-atawomberedwa-ndi-apolisi-kwa-bvumbwe/,"December 28, 2020",Izahaki Mwacha
Chakwera Wapempha Anthu Asangalare Mosamala Popewa COVID-19,"Mtsogoleri wa dziko lino Dr. Lazarus Chakwera wapempha anthu kuti asangalare mosamala mu nyengo ya zisangalalo ya chaka chino popewa kufalitsa kachilombo ka Coronavirus. Lachisanu pa 25 December lomwe ndi tsiku lomwe akhristu amachita chikondwelero cha kubadwa yesu khristu, mtsogoleri wa dziko lino Dr. Lazarus Chakwera anali m’boma la Mangochi. Ngati mbali imodzi yokondwera ndi anthu ena pa tsikuli, iwo apereka mphatso zosiyanasiyana kwa amayi omwe angochira kumene komanso anapereka mphatso zina kwa odwala amene agonekedwa pa chipatala cha bomalo ndipo pambuyo pake anayendera chigawo chothandizira ana osapyola zaka zisanu chomwe chinapsa ndi moto mchaka cha 2018 ndipo padakalipano chinakonzedwa. Polankbula kwa atolankhani pambuyo pochita izi, a Chakwera omwe anali limodzi ndi akazi awo komanso nduna ya zaumoyo mayi Khumbidze Kandodo Chiponda anati ndi kofunika kuti anthu akhale atsatire njira zonse zopewera nthenda ya COVID-19 mzisangalaro za khilisimasi komanso chaka cha tsopano. Iwo anati boma lili ndi chidwi ndipo likudzipereka pa ntchito yolimbana ndi mliriwu choncho sakufuna kuti anthu ena asokoneze ntchitoyi. Pamenepa a Chakwera ananena kuti boma lakhwimitsa chitetezo mzipata za dziko lino kuti pasapezeke olowa mwachisawawa komanso anthu onse omwe akufika mdziko muno kudzera ku bwalo la ndege adziyezedwa ndipo akapezeka ndi kachilomboka sadziloredwa kupita kwawo kuti adzikakhala modzipatula okha koma m’malo mwake adzikhala modzipatula ali m’manja mwa boma. Mtsogoleri wa dziko linoyu anapezeraponso mwayi kuwauza aMalawi kuti agwiritse ntchito chikondwelero cha khilisimasichi ngati njira imodzi yobweretsera mtendere pakati pa iwo ndi ena. Pamenepa a Chakwera anati iwo alankhulana kale ndi atsogoleri onse opuma a mdziko muno kuphatikizapo Professor Peter Mutharika kuwafunira zabwino zonse komanso nyengo ya chisangalalo yopambana. Polankhulapo pa mwambowu mkulu owona zaumoyo m’boma la Mangochi Dr. Henry Chibowa anayamikira president Chakwera kaamba kogwiritsa ntchito tsiku lake la khilisimasi poyendera chipatalachi zomwe anati zathandiza kubweretsa chiyembekezo kwa odwala komanso zalimbikitsa ogwira ntchito pa malowa.",https://www.radiomaria.mw/chakwera-wapempha-anthu-asangalare-mosamala-popewa-covid-19/,"December 25, 2020",Izahaki Mwacha
Monsinyo Thawale Asankhidwa Kukhala Mkulu Oyendetsa Ntchito za Arkidayosizi ya Lilongwe,"Monsignor Patrick Thawale awasankha kukhala mkulu oyendetsa ntchito za arkidayosizi ya Lilongwe. Kusankhidwaku kwadza kutsatira imfa ya Ambuye Tarcisius Ziyaye omwe anali arkiepiskopi wa arkidayosiziyi omwe alowa m’manda masiku apitawo. Tsopano ndi mkulu wa arkidayosizi ya Lilongwe-Monsignor Thawale Malinga ndi kalata yomwe yasayinidwa ndi wapampando wa maepiskopi a mpingo wa katolika mdziko muno la Episcopal Comfrence of Malawi (ECM) Archbishop Thomas Luke Msusa, malamulo amapereka mpata kwa alangizi a epiksopi kusankha oyendetsa ntchito za dayosizi m’masiku asanu ndi atatu kufikira episkopi watsopano atasankhiwa, ndipo komitiyi yasankha monsinyo Patrick Thawale kukhala mkulu oyendetsa ntchito za dayosizi ya Lilongwe kudzera mu voti yachinsinsi yomwe akuluakuluwa anaponya. Polankhulapo Monsinyo Thawale ati agwira ntchito yomwe Mulungu wawatumayi modzipereka.",https://www.radiomaria.mw/monsinyo-thawale-asankhidwa-kukhala-mkulu-oyendetsa-ntchito-za-arkidayosizi-ya-lilongwe/,"December 25, 2020",Izahaki Mwacha
Yesu Amabadwa Pakati pa Anthu Kuti Akhale Ana a Mulungu-Papa,Mtsogoleri wa mpingo wa katolika pa dziko lonse Papa Francisco wati Yesu Khristu amabwera pakati pa anthu ngati khanda pofuna kuti anthuwo akhale ana a Mulungu.  Polankhula pa Misa ya usiku (Christmas Vigil Mass) yomwe watsogolera lachinayi m’tchalichi lalikulu la Saint Peter’s Basilica Papa Francisco wati chikondwerero cha Christmas chimathandiza akhristu kukhala anthu atsopano komanso chikondwererochi chimapatsa akhristu mphamvu zothandiza kupirira mavuto osiyana-siyana. Papa Francisco wati Mulungu anapereka mwana wake m’modzi yekha kuti abadwe pakati pa anthu ndipo kuti choncho athandize anthuwo kukhala ana a Mulungu. Iye wati polola kuti zinthu zikhale choncho Mulungu anasonyeza chikondi chachikulu. Pamenepa iye wati ndi kofunika kofunika kuti anthu azimukonda Mulungu nthawi zonse komanso kuti azikonda anthu anzawo.,https://www.radiomaria.mw/yesu-amabadwa-pakati-pa-anthu-kuti-akhale-ana-a-mulungu-papa/,"December 25, 2020",Izahaki Mwacha
Two People Have Died in a Road Accident in Mangochi,"While people are celebrating the birth of Jesus Christ (Christmas), two people have died after a motor vehicle hit the bicycle in course of overtaking it in Mangochi. According to Mangochi police deputy spokesperson Sub Inspector Amina Tepani Daudi, the first deceased was a pillion passenger and has been identified as Evarina Lakisi, 45, from Mpinganjira Village, Traditional Authority Mponda in Mangochi while the second one was a passenger in the motor vehicle and has not yet been identified by relatives. Sub inspector Daudi said that the tragedy happened during the morning of this Christmas day at Mpima Forest where the Toyota Isis hatchback registration number BLK5045 was being driven by Chifundo Uladi, 25, from the direction of Liwonde heading towards Mangochi Boma with two passengers on board. “ Upon arrival at the said forest, due to over speeding, the driver lost control of the motor vehicle and swerved to the near side of the road where he hit a pedal cyclist before hitting a tree the cyclist carried a pillion passenger was heading the same direction and Following the impact, the unknown passenger and the pillion passenger sustained severe head injuries and were both pronounced dead upon arrival at Mangochi District Hospital,” said Sub Inspector Daudi. In the meantime, the driver is admitted at the hospital where he is receiving treatment after sustaining head injuries. The dead body of the unidentified passenger is being kept at Mangochi mortuary waiting to be identified by relatives. Meanwhile, police are appealing to people to contact the nearest police or visit Mangochi District Hospital mortuary through Mangochi police if they are missing a relative. Additionally, police in the district are appealing to drivers to always follow road safety measures to avoid accidents.",https://www.radiomaria.mw/two-people-have-died-in-a-road-accident-in-mangochi/,"December 25, 2020",Izahaki Mwacha
Papa Wapempha Atsogoleri a South Sudan Alimbikitse Mtendere,"Mtsogoleri wa mpingo wa katolika pa dziko lonse Papa Francisco wapempha atsogoleri a dziko la South Sudan kuti alimbikitse mtendere. Monga anachitira chaka chatha, Papa mogwirizana ndi mtsogoleri wa mpingo wa Anglican pa dziko lonse Archbishop Justin Welby wa ku Canterbury komanso Moderator wa General Assembly ya Presbyterian Church of Scotland Reverend Martin Fair atumiza uthenga wopita kwa atsogoleri a dziko la South Sudan. Mu uthengawo atsogoleri atatuwa alimbikitsa atsogoleri m’dzikolo kuti asafooke polimbikitsa mtendere komanso kutumikira anthu bwino. Uthengawo wayamba ndi kufotokoza kudzichepetsa kwa Yesu Khristu yemwe anabwera kudzabadwa pakati pa anthu. Koma si pokhapo uthengawu ukufotokoza za kubadwa kwa Yesu Khristu mkhola la ng’ombe komanso kutumikira kwake anthu modziiwala. Pamenepa atsogoleri atatuwa alimbikitsa atsogoleri m’dzikolo kuti nao adziiwale potumikira ndi kulimbikitsa mtendere. Iwo alonjezanso kuti kutsogoloku adzapita kukacheza m’dzikolo pofuna kukachitira umboni kukhazikika kwa mtendere komanso pofuna kukalimbikitsa umodzi m’dzikolo. Atsogoleri atatuwa amaliza uthengawo ponena kuti ndi chikhulupiriro chao kuti atsogoleri a dziko la South Sudan apitiriza kulimbikitsa kukhulupirirana pamene akutumikira anthu awo.",https://www.radiomaria.mw/papa-wapempha-atsogoleri-a-south-sudan-alimbikitse-mtendere/,"December 24, 2020",Izahaki Mwacha
Wailesi ya Liranguka Ikodwelera Kuti Yakwanitsa Zaka Zitatu,"Wayilesi ya Liranguka yomwe ili m’boma la Mangochi yayamikira omvera ake kamba koyithandiza wayilesiyi kuti ipite patsogolo. Mkulu oyendetsa wayilesi a Kondwani Franklin Chavula ndi omwe anena izi lachitatu pomwe wayilesiyi imachita chikondwelero chakuti yakwanitsa zaka zitatu tsopano chiyikhazikitsireni mdziko muno. Chavula: Cholinga chathu ndi kuwalitsa Mangochi Iwo ati omvera ndi omwe athandiza ntchito za wayilesi kuti zipite patsogolo ndipo kuchita chikondwelerochi ndi njira imodzi yowathokozera. “Radio Liranguka cholinga chake ndi kuwalitsa Mangochi yense. Tikuthokoza omvera athu chifukwa cha chikondi chawo pa wailesi yathu ndi zomwe zatithandiza kuti tifike zaka zitatu tikugwira ntchito zathu m’boma lino la Mangochi,” anatero Chavula. Polankhulapo a Ali Austin omwe ndi wapampando wa komiti yokhazikitsa magulu omvera wayilesiyi ati wayilesiyi ili ndiudindo waukulu owaziwitsa zinthu zomwe iwo sangathe kuzidziwa pawokha. Wailesiyi ndi yomwe yakhala pa nambala yoyamba pa wailesi zing’onozing’ono zomwe zili m’boma la Mangochi pa mndandanda wa wailesi zomwe zikumveredwa kwambiri omwe bungwe loyang’anira nyumba zowulutsa mawu mdizko muno la Malawi Communications Regulatory Authority (MACRA). M’boma la Mangochi muli wailsei zina zing’onozing’ono monga Dzimwe, Umoyo komanso Touc of Faith.",https://www.radiomaria.mw/wailesi-ya-liranguka-ikodwelera-kuti-yakwanitsa-zaka-zitatu/,"December 24, 2020",Izahaki Mwacha
Red Cross Yapempha Anthu Apitirize Kupewa COVID-19,"Bungwe la Malawi Red Cross Society lapempha anthu m’dziko muno kuti apitirize kutsatira njira zopewera mliri wa COVID-19 zomwe a zaumoyo anakhazikitsa. M’modzi mwa akuluakulu a bungwe-li a Leonard Maganga ndi omwe anena izi lachitatu pomwe bungweli ndi thandizo lochokera ku bungwe la GIZ limapereka katundu osiyanasiyana othandiza kupewa kachirombo ka Coronavirus pa chipatala cha boma la NTCHEU. Iwo ati munthu aliyense ali ndi udindo othandiza kuti nthendayi isapitirire kufala madera omwe anthu akukhala. M’mawu ake polandira zipangizozi m’malo mwa mkulu wa chipatalachi, Dr. Emily Jenya anati thandizoli lafika mu nthawi yake pomwe chiwerengero cha omwe akupezeka ndi kachiromboka chikukwera mdziko muno. Bungwe la Malawi Red Cross Society likugwira ntchito mogwirizana ndi a zaumoyo m’aboma anayi omwe ndi Mchinji, Lilongwe, Dedza ndi Ntcheu ndi cholinga chofikira anthu a m’mabomawa ndi upangiri pa matenda a COVID-19.",https://www.radiomaria.mw/red-cross-yapempha-anthu-apitirize-kupewa-covid-19/,"December 24, 2020",Izahaki Mwacha
Mayi Chakwera Apempha Anthu Ateteze Achikulire,"Mkazi wa m’tsogoleri wa dziko lino, mayi Monica Chakwera apempha anthu mdziko muno kuti adzipereke poteteza ndi kusamalira anthu okalamba. Mayi Chakwera anena izi ku nyumba ya chifumu ku Chikokobay m’boma la Mangochi pa phwando la khilisimasi lomwe anakonzera amayi okalamba omwe anachokera m’madera a mafumu akulu onse m’bomalo. Chakwera: Anthu aleke kunyoza okalamba Iwo ati anakonza phwandoli ngati njira imodzi yofuna kuwonetsa dziko kuti amayi achikulirewa ndi ofunika kwambiri chifukwa ndi amene ali ndi nzeru komanso malangizo abwino omwe angathandize pa ntchito zotukula dziko lino. Polankhula m’malo mwa amayi onse achikulire omwe anali nawo pa phwandoli, gogo Maggie Mkhwazi anathokoza mayi wa fuko linoyu kamba kowakumbukira ndi mphwando la khilisimasili. Iwo ati zimenezi zawonetsa chikondi chomwe mayi Chakwera ali nacho pakati pa amayi ndi anthu okalamba. Mwazina amayi okalamba omwe anakacheza ndi mayi Chakwera ku nyumba yawo yachifumu ku Chikokobay m’boma la Mangochi apatsidwanso phasulo ya mphatso ya khilimasi momwe munali mpunga, mafuta ophikira ndi zina zambiri.",https://www.radiomaria.mw/mayi-chakwera-apempha-anthu-ateteze-achikulire/,"December 23, 2020",Izahaki Mwacha
Mnyamata wa Zaka 15 Wadzipha Podzimangilira ku Nkhatabay,"Mnyamata wa zaka 15 wafa atadzimangilira mu mtengo wa gwafa m’boma la Nkhatabay. Wofalitsa nkhani za apolisi m’bomalo Sergeant Kondwani James watsimikiza za ngoziyi ndipo wati malemuyi ndi Julius Mkandawire. Malinga ndi Sergeant James, izi zachitika usiku wa lolemba mdera lotchedwa Mpamba ndipo panthawiyi makolo anyamatayu kunalibe. Padakalipano zifukwa zomwe mnyamatayu wadziphera sizikudziwika. Atamutengera ku chipatala, madotolo atsimikiza kuti mnyamatayu wafa kaamba kobanika ndi chingwe. Pamenepa apolisi alangiza makolo kuti adzikhala bwino okhaokha komanso iwo ndi ana awo pofuna kupewa ngozi za mtunduwu ponena kuti pena ana amakhala okhudzidwa ndi zomwe zikuchitika pakhomo pawo ngakhale kuti nthawi zambiri samalankhulapo kanthu.",https://www.radiomaria.mw/mnyamata-wa-zaka-15-wadzipha-podzimangilira-ku-nkhatabay/,"December 23, 2020",Izahaki Mwacha
Christmas Imasonyeza Chikondi cha Mulungu pa Anthu Ake-Papa,Mtsogoleri wa mpingo wa katolika pa dziko lonse Papa Francisco wati chikondwelero cha Christmas chimatsimikizira akhristu kuti Mulungu samayiwala anthu ake. Polankhula kuchokera m’chipinda chosungira ma buku Vatican Apostolic Library Papa Francisco wati chikondwelero cha Christmas ndi chaka chachikulu chomwe chimaulula chikondi cha Mulungu ndipo chimatsimikizira akhristu kuti Mulungu sangathe kuiwala anthu ake. Iye wati Christmas ndi phwando la chikondi cha Mulungu pobweretsa kuwala pakati pa anthu ake kudzera mwa mwana wake Yesu Khristu. Papa Francisco wati pobwera kudzabadwa pakati pa anthu Yesu Khristu anabweretsa tanthauzo la ulemerero wa moyo wa anthu pansi pano pogawana ndi anthu uMulungu wake komanso naye polawako umunthu wa anthuwo kupatula tchimo. Iye wati limeneli ndiye tanthauzo leni-leni la Christmas lomwe akhristu akuyenera kulimvetsetsa. Papa Francisco wati akhristu akuyenera kumakhala okondwa ndi a chiyembekezo pozindikira kuti Mulungu amakhala ndi anthu ake nthawi zonse kudzera mwa mwana wake Yesu Khristu yemwe ndi Emmanuel Mulungu ali nafe.,https://www.radiomaria.mw/christmas-imasonyeza-chikondi-cha-mulungu-pa-anthu-ake-papa/,"December 23, 2020",Izahaki Mwacha
Atumiki a Zachifundo Athandiza Odwala ku Namitete Parish,"Mamembela a bungwe la Atumiki a za Chifundo ku tchalitchi la Kamende yomwe nthambi ya Namitete Parish mu arkidayosizi ya Lilongwe apereka thandizo kwa odwala ndi okalamba kuphatikizapo omwe ali aulumali osiyanasiyana ozungulira dera lawo. Wapampando wa bungwe-li a Tobias Kalonga ati bungwe lawo lachita izi ngati njira imodzi yowonetsa chifundo kwa anthuwa omwe nthawi zambiri amakhala akusowa zambiri pa moyo wawo. Iwo ati mwazina amafunanso kuti akondwere limodzi ndi anthu-wa kubadwa kwa Ambuye Yesu Khristu. “Timachita zimenezi mu nyengo ino ya khilisimasi iliyonse pofuna kukondwera nawo limodzi nyengoyi,” anatero a Kalonga. Polankhulaponso m’modzi mwa omwe alandira nawo thandizoli a Prisca Ndeule anathokoza mamembala a bungweli kamba ka thandizolo. “Sindimayembekezera kuti ndilandira zimenezi ndipo zindithandiza kudyetsa ana pakhomo pano. Mulungu awadalitse onse omwe achita zimenezi kuti utumiki wawo upite patsogolo. Zina mwa zinthu zomwe bungweli lapereka kwa anthu odwala a mderali ndi monga zakumwa, ufa, mchere mpunga ndi zina.",https://www.radiomaria.mw/atumiki-a-zachifundo-athandiza-odwala-ku-namitete-parish/,"December 23, 2020",Izahaki Mwacha
Apolisi Akonzeka Kuteteza Mzinda wa Mzuzu mu Nyengo ya Chisangalalo,"Apolisi mu mzinda wa Mzuzu ati akonzeka kupereka chitetezo chokwanira mu nyengo ya Christmas ndi chaka chatsopano. Wachiwiri kwa mkulu wa apolisi ogwira ntchito zosiyanasiyana pa polisi ya Mzuzu Superintendent Benson Mtajiri we anena izi lero pa msonkhano wa atolankhani mu mzindawu.  Iwo ati pofuna kupewa ngozi za pa msewu komanso mchitidwe wogwilira omwe akuti wakula kwambiri mu miyezi itatu yapitayi, kudzanso Umbanda ndi umbava, apolisi-wa achulukitsa chiwerengero cha asilikali opezeka pa msewu, komanso mmadera momwe mumachuluka milandu mu nyengo ya zikondwelero. Pamenepa apolisi-wa achenjeza anthu kuti aonetsetse kuti nawoso atengepo gawo poteteza miyoyo yawo komanso katundu wawo. Mwazina apolisi-wa apereka nambala ya lamya yoti anthu azigwiritsa ntchito munyengo ya chisangalaloyi ngati aona zinthu zina zodabwitsa. Mmawu ake wapampando wagulu la olemba nkhani mchigawo cha kumpoto la Nyika Media Club, Joseph Mwale, anapempha kuti pakhale ubale wabwino pakati pa apolisi komanso olemba nkhani mdziko muno.",https://www.radiomaria.mw/apolisi-akonzeka-kuteteza-mzinda-wa-mzuzu-mu-nyengo-ya-chisangalalo/,"December 22, 2020",Izahaki Mwacha
Muchitire Umboni Chikhulupiliro Chanu-Papa,Mtsogoleri wa mpingo wa katolika pa dziko lonse Papa Francisco wapempha anthu ogwira ntchito ku likulu la mpingowu ku Vatican kuti apitirize kuchitira umboni chikhulupiriro chawo. Polankhula mu hall ya Papa Paulo wa 6 Papa Francisco wathokoza ogwira ntchito onse ku likulu la mpingo wa katolika ku Vatican chifukwa chogwira ntchito modzipereka potumikira mpingo kudzera mu ntchito zawo zosiyana-siyana. Papa wauzanso anthuwa kuti udindo wawo wina wa ukulu ndi wolalikira anthu Uthenga Wabwino wa kubadwa kwa mpulumutsi wa dziko lonse la pansi Yesu Khristu. Pa za mliri wa Coronavirus iye wati mliriwu monga maiko ena onse wakhudzanso ntchito zambiri za likulu la Mpingowu komabe iye wati likulu la Mpingo wa Katolikali likuyetsetsa kuthana ndi mliriwu. Papa Francisco wati likulu la mpingo wa katolika likuchita zothekera zonse kuti antchito ake onse asamalidwe bwino monga mwa masiku onse ndipo kuti pasapezeke wina yemwe achotsedwe ntchito chifukwa cha mliriwu. Pamenepa iye watsindika za kufunika kogwirana manja ndi kulimbikitsa umodzi pa nthawi yovutayi. Papa Francisco wamaliza ndi kupempha onse ogwira ntchito ku Vatican kuti azisinkhasinkha za chikondi cha Mulungu potumiza mwana wake Yesu Khristu kuti adzabadwe pakati pa anthu ndi kuwapulumutsa anthuwo ku ukapolo wa machimo.,https://www.radiomaria.mw/muchitire-umboni-chikhulupiliro-chanu-papa/,"December 22, 2020",Izahaki Mwacha
Monsinyo Chithonje Apempha Boma Lithandize Sukulu za Ana Osamva,"Mkulu woyendetsa ntchito za dayosizi ya Dedza, monsinyo John Chithonje wapepha boma kuti lithandize sukulu ya ana a ulumali ya Mua yomwe ikukumana ndi mavuto a nkhaninkhani. Monsinyo Chithonje anena izi pa mwambo wokhazikitsa ntchito yomanga Hostel ndi chimbudzi cha makono komanso kupereka katundu osiyanasiyana kwa ophunzira pa sukuluyo. Chithonje: Boma silikulabadira ana olumala Iwo ati sukulu ya mpingo wa katolikayi yomwe ikupindulira anthu onse mdziko muno ikukumana ndi mavuto ambiri monga a Zakudya, Ukhondo, komanso malo ogona ophunzira. “Kafukufuku wathu tinapeza kuti palibe sukulu ya ana osamva yomwe inamangidwapo ndi boma mdziko muno zomwe zikutanthauza kuti anawa ndi osalidwabe mdziko muno boma lilibe nawo ntchito koma ife ngati mpingo tikutengapo gawo pa ntchito yowaphunzitsa ana amenewa chifukwa tili ndi sukulu zingapo zomwe timawaphunzitsira anawa,” anatero monsinyo Chithonje. Monsinyo Chithonje adzadzulanso boma polimbikitsa maphunziro ophatikiza ana olumala ndi ena a lungalunga ponena kuti ndi zosathandiza kwa ana olumalawo. Polakhulapo mphunzitsi wamkulu pa sukuluyi a Henry Chiwaya anati ndi okondwa ndi kubwera kwa ntchito yomanga malo ogonawa yomwe anati ithandiza kuchepetsa mavuto ena omwe analipo.",https://www.radiomaria.mw/monsinyo-chithonje-apempha-boma-lithandize-sukulu-za-ana-osamva/,"December 22, 2020",Izahaki Mwacha
Ambuye Stima Apempha Akhristu Agwiritse Ntchito Moyenera Mphatso Zawo,"Episkopi wa dayosizi ya Mangochi, ambuye Montfort Stima apempha akhristu a mpingowu kuti agwiritse ntchito moyenera mphatso zomwe mulungu anawapatsa, kudzera mu kutumikira mpingo. Stima: Osabisa mphatso zanu Ambuye Stima anena izi lamulungu ku parishi ya Mbera mu dayosiziyo pamene amapereka sacrament la ulimbitso kwa akhristu okwana 55 a m’parishi-yo. Iwo anati akhristu omwe alandira sacrament la ulimbitso ku parishiyi akhale moyo wa chitsanzo chabwino kwa ena. “M’mene ateremu ndiye kuti apatsidwa mphatso za mzimu oyera. Ndi kofunika kuti akhristu asamazibise mphatso zawo maka potumikira Mulungu kudzera mu mpingo,” anatero Ambuye Stima. Mwazina iwo apemphanso akhristu kuti agwiritse ntchito nyengo ya advent polapa ndi kutembenuka mtima.",https://www.radiomaria.mw/ambuye-stima-apempha-akhristu-agwiritse-ntchito-moyenera-mphatso-zawo/,"December 22, 2020",Izahaki Mwacha
Kuchita Maphunziro Kumasonyeza Chiyembekezo Cha Akhristu-Papa,"Mtsogoleri wa mpingo wa katolika pa dziko lonse Papa Francisco wati pochita maphunziro akhristu amasonyeza chiyembekezo chawo. Polankhula mu uthenga wake wa pa kanema pokhazikitsa ntchito yolimbikitsa maphunziro pakati pa achinyamata yomwe yakonzedwa ndi likulu la mpingo wa katolika pa dziko lonse mothandizidwa ndi bungwe lodziwika kuti Mission 4.7 komanso Global Compact on Education Papa Francisco wati pochita maphunziro akhristu amasonyeza chiyembekezo chawo pa za tsogolo labwino. Iye wathokoza nthumwi za ku msonkhanowu omwe wachitika kudzera pa makina a intaneti kaamba kolimbikitsa mwazina chilungamo komanso chikondi m’maphunziro. “Zikomo chifukwa chobwera pamodzi ndi maganizo amodzi komanso chiyembekezo chimodzi pa maphunziro olimbikitsa umodzi, kulolerana komanso chitukuko cha thunthu cha munthu,” watero Papa Francisco mu uthengawu. Iye wamaliza ndi kupempha ma bungwe omwe akuthandiza pa ntchito yolimbikitsa maphunziroyi kuti asaiwale akuluakulu omwe ndi kasupe wa nzeru komanso luntha. Msonkhanowu wabweretsa pamodzi atsogoleri a maiko, a katswiri pa nkhani ya maphunziro komanso anthu a ku mabungwe omwe si a boma.",https://www.radiomaria.mw/kuchita-maphunziro-kumasonyeza-chiyembekezo-cha-akhristu-papa/,"December 17, 2020",Izahaki Mwacha
"CCJP, PAC Adandaula Ndi Kuchepa Kwa Anthu Ovota pa Chisankho Chapadera","Mgwirizano wa mabungwe a Catholic Commission for Justice and Peace (CCJP) komanso Public Affairs Committee (PAC) ati ndi okhumudwa ndi kusowa chidwi kwa mzika zina za dziko lino zomwe sizitenga nawo gawo pa zisankho zapadera. Izi zadza kutsatira kuchepa kwa anthu omwe aponya nawo voti pa chisankho chapadera chomwe chachitika lachiwiri sabata ino m’madera atatu a aphungu. Chibwana: Anthu ambiri sanavote Maderawa ndi kumpoto cha kum’mawa kwa boma la Mangochi, kumadzulo kwa boma la Mangochi, komanso kumpoto kwa boma la Phalombe. Mkulu oyendetsa ntchito za bungwe la CCJP mdziko muno a Boniface Chibwana omwenso anaimila mgwirizanowu ndiwo anena izi lachinayi pa msonkhano wa atolankhani mu mzinda wa Lilongwe. Iwo ati ngakhale pali zifukwa zina monga kupelewera kwa ma uthenga okhudza chisankho komabe anthu akuyenera kumaonetsa chidwi ndikutenga nawo gawo pa tsiku loponya voti. Apa iwo ati kusatenga nawo gawo pa chisankho chilichonse kumapeleka mpata kwa anthu osayenera kusankhidwa m’maudindo. Pa za chisankho chachibwerezachi, mgwirizano wa mabungwewu wati ndi okhumudwa ndi mchitidwe wa anthu ena omwe amakopabe anthu nthawi yake itatha ponena kuti izi zimasokoneza zotsatira za chisankho. Koma polankhulapo mosiyana wapampando wa bungwe la MEC Justice Dr. Chifundo Kachale wati ndi okhutira ndi kuchuluka kwa anthu omwe anatuluka kukaponya voti ku madera amene kunachitika chisankhochi. Justice Kachale walankhula izi lachitatu mchikalata chofotokoza tsatane-tsatane wa zotsatira zotsimikizika za zisankho zomwe zinachitika mmadera’wa. Iye wati pa chisankhochi anthu ambiri aponia voti yawo poyerekeza ndi momwe zakhala zikuyendera mu zisankho zina zapadera kuyambira mchaka cha 2015.",https://www.radiomaria.mw/ccjp-pac-adandaula-ndi-kuchepa-kwa-anthu-ovota-pa-chisankho-chapadera/,"December 17, 2020",Izahaki Mwacha
Ambuye Ziyaye Ayikidwa M’manda ndi Ulemu wa Asilikali,"Boma lalamula kuti thupi la ambuye Archbishop Tarcizius Ziyaye liyikidwe m’manda ndi ulemu wa asilikali. Malinga ndi chikalata chomwe chasainidwa ndi mlembi wamkulu wa president ndi nduna a Zangazanga Chikhosi, mtsogoleri wa dziko lino Lazarus Chakwera ndi yemwe walamula kuti zimenezi zichitike poyamikira ntchito yotamandika yomwe malemu Archbishop Ziyaye anagwira mdziko muno. Kudzera mu kalatayi, m’tsogoleri wa dziko linoyu waperekanso uthenga wopepesa ku mpingo wonse wa katolika padakalipano pamene ukulira kaamba kotaya m’busa wake. Thupi la malemu ambuye Archbishop Tarcisius Ziyaye lifika mdziko muno lero nthawi ya  9 koloko usiku uno kudzera pa bwalo la ndege la Kamuzu mu mzinda wa Lilongwe kuchokera ku Namibia komwe anamwalilira masiku paitawa akulandira thandizo la mankhwala.",https://www.radiomaria.mw/ambuye-ziyaye-ayikidwa-mmanda-ndi-ulemu-wa-asilikali/,"December 17, 2020",Izahaki Mwacha
"Commisioner Kunje, Tewesa Apatsidwa Belo","Bwalo la milandu m’boma la Zomba lapereka belo kwa commissioner wa bungwe loyendetsa chisankho mdziko muno la Malawi Electoral Commission (MEC) mayi Linda Kunje komanso dalaivala wawo John Tewesa. Awiriwa akuyimbidwa mlandu wonyozera malamulo a pansewu pamene mdipiti wa galimoto za president Lazarus Chakwera zimapita mu mzinda wa Zomba. Watuluka mchitolokosi-Kunje Malinga ndi malamulo a beloyi, aliyense mwa awiriwa akuyenera kupereka ndalama yokwana 100,000 kwacha, kupereka ziphaso zawo zoyendera komanso kuti adzikawonekera ku polisi yaku Lilongwe sabata ziwiri zilizonse. Senior Resident Magistrate Hellen Chitsanzo Kachala wati wapereka beloyi kaamba koti mbali ya boma yakanika kupereka umboni okwanira oti awiriwa akatuluka akasokoneza umboni pa nkhaniyi ndipo wati nkhaniyi idzalowanso mu bwalo la milandu pa 29 January chaka cha mawa. Polankhula pambuyo pa chigamulochi yemwe akuyimira a Kunje komanso a Tewesa, a Chimwemwe Kalua anati ndi okondwa kuti anthu omwe akuwayimira atuluka mchitolokosi momwe amasungidwa.",https://www.radiomaria.mw/commisioner-kunje-tewesa-apatsidwa-belo/,"December 17, 2020",Izahaki Mwacha
Papa Walimbikitsa Akhritsu Adzipemphelerana,"Mtsogoleri wa Mpingo wa Katolika pa dziko lonse Papa Francisco wapempha akhristu kuti azikumbukira kupempherera anzao pamene akuchita mapemphero. Popitiriza maphunzitso ake pa mutu wa mapemphero kuchokera m’chipinda chosungira ma buku Vatican Apostolic Library Papa Francisco watsindika za kufunika kopempherera anthu ena (intercessory prayer). Iye wati anthu omwe amapemphera ndi mtima wao wonse sangathe kutero ndi kuiwala kupempherera zosowa za anthu ena ngakhale dziko limene. Papa Francisco wati mkhristu weniweni akuyenera kudalitsanso ena kudzera m’mapemphero opempha zosowa za anthuwo. Iye wati akhristu omwe amapemphera saiwala kupempherera anthu omwe sapemphera, sadziwa kupemphera komanso anthu osochera. Papa Francisco waonjezeranso kuti anthu omwe amapemphera moona mtima amaona nkhope ya Yesu Khristu mwa anthu osauka komanso amaona nkhope ya Yesu Khristu mwa anthu omwe ataya mtima ndipo saonanso phindu la moyo uno. Iye wati anthu omwe amapemphera ndi mtima wao wonse allibe nthawi yoweruza ena kuti ndi ochimwitsitsa popeza anthu onse ndi ochimwa pa maso pa Mulungu. Papa Francisco wamaliza ndi kunena kuti ngakhale kuti anthufe sitikhulupirika kwa Mulungu komabe Mulungu’yo amakhulupirika kwa anthufe posayang’anira machimo athu.",https://www.radiomaria.mw/papa-walimbikitsa-akhritsu-adzipemphelerana/,"December 16, 2020",Izahaki Mwacha
Thupi la Malemu Arkiepiskopi Ziyaye Lifika Mawa,"Thupi la malemu arkiepiskopi Tarcizius Ziyaye wa arkidayosizi ya Lilongwe lifika mdziko m’mawa kuchokera mdziko la Namibia komwe anamwalira akulandira thandizo lankhwala. Thupili lifika nthawi ya 12 koloko masana kudzera pabwalo la ndege la Kamuzu mu mzinda wa Lilongwe. Padakali pano Msonkhano wa bungwe la amayi achikatolika la Catholic Women Organisation (CWO) wa pa chaka umene umayenera kuti ukhalepo kuyambira pa 16 mpaka pa 20 December 2020 walephereka. Malinga ndi wapampando wa bungweli m’dziko muno mayi Lucy Vokhiwa, izi zachitika potsatira imfa ya Ambuye Tarsizius Grevazio Ziyaye omwe anali arkiepiskopi wa arkidayosizi ya Lilongwe. Mai Vokhiwa ati iyi ndi nthawi yowawitsa kwa amayi onse a mpingo wa katolika mdziko muno kamba koti ataya mtsogoleri. Iwo ati msonkhanowu udzachitika mtsogolomu mwambo osanzikana ndi malemu Ambuye Ziyaye ukatha. Mzimu wa Ambuye Tarsizius Grevazio Ziyaye uwuse mmu mtendere wosatha.",https://www.radiomaria.mw/thupi-la-malemu-arkiepiskopi-ziyaye-lifika-mawa/,"December 16, 2020",Izahaki Mwacha
Bungwe la SRWB Lati Liyamba Kumanga Malo Atsopano Opopera Madzi M’boma la Mangochi,"Bungwe logawa madzi mchigawo chakumwera la Southern Region Water Board lati posachedwapa liyamba ntchito yomanga malo atsopano opopera madzi m’boma la Mangochi. Madziwa akuti adzipopedwa mu nyanja ya Malawi pa Nkhudzibay ndi kugawidwa m’madera ena ndipo akuti ntchito yomanga malowa iyamba mwezi wa January chaka cha mawa. Polankhula pambuyo popereka malo omwe pamangidwe zinthuzi ku kampani ya Plem Construction, membala wa board ya bungweli yemwenso ndi wapampando wa komiti yowona za chuma komanso ma project mu board yo engineer steve mwanza anati ntchitoyi ikatha ipindulira anthu a mdera la m’bali mwa nyanjayi omwe padakalipano akumwa madzi osalongosoka. Ntchitoyi akutinso ithandiza kukweza business za malo okopa alendo ambiri omwe ali m’bali mwa nyanja ya Malawi ponena kuti kampani zambiri zidzifuna kugwiritsa ntchito madzi omwe ali a ukhondo. Malinga ndi engineer mwanza, ntchitoyi ikatha ipindulira anthu oposa 92 thousand omwe akukhala kuyambira pa Mtakataka Turn off mpaka pamene pali nyumba ya Bishop wa dayosizi ya mangochi pafupi ndi pa boma. Polankhulapo mkulu wa kampani ya Plem Construction Mohan Khrishnan wati ntchitoyi siyikhala yovuta kuyigwira mu nthawi yomwe apatsidwa ponena kuti iwo ndi okonzeka bwino komanso agwirapo kale ntchito ya ngati yomweyi pomwe amanga malo ena a mtunduwu okwana 15 mdziko muno. Mwazina Ntchitoyi yomwe igwiridwe kwa miyezi 18 ndi yokhudza kumanga malo opopera madzi, malo osamalira madzi komanso malo ogawira madziwa kuphatikizapo nyumba za anthu ogwira ntchito pa malowo. Projectyi yomwe iyambe mwezi wa January 2021 ikuyembezeka kudzatha mwezi wa August mchaka cha 2022 ndipo ndi ya ndalama zokwana 5 million Kuwait dinnars zomwe ndi pafupifupi 12 billion Malawi kwacha yomwe ndi ngongole yochokera ku Kuwait fund kudzera ku Arab Economic Development. Padakalipano bungwe la Southern Region Water Board limapopa madzi mu mtsinje wa Shire ndipo madziwa amagawidwa madera ambiri omwe ndi ozungulira pa boma la Mangochi pokha.",https://www.radiomaria.mw/bungwe-la-srwb-lati-liyamba-kumanga-malo-atsopano-opopera-madzi-mboma-la-mangochi/,"December 16, 2020",Izahaki Mwacha
Bungwe la DAPP Lathandiza Sukulu za mu Mzinda wa Blantyre ndi Mabuku,Ofesi ya zamaphunziro m’boma la Blantyre yayamikira ubale wabwino omwe ulipo pakati pa boma ndi mabungwe omwe si aboma. Mkulu owona za maphunziro ndi masewero m’bomali Paul Chimphanda wayankhula izi pa mwambo opereka mabukhu msukulu zina za m’bomalo. Lipipa: Tayamikira chithandizochi Chimphanda wati bungweli lathandiza kwambiri popeza ana ambiri akhala ndi mwayi owerenga mabukhu osiyana siyana. Polankhulapo Patrick Jafali yemwe animira bungwe la DAPP anati bungweli limathandiza sukulu ndi mabuku osiyansiyana ngati njira imodzi yolimbikitsa ana kuti aziwerenga. Ndipo polankhulaponso phungu wa derali Noel Lipipa anati ana asukulu za mdera mwake akhale ndi zipangizo zofunika pa maphunziro ndi cholinga choti azichita bwino mkalasi.,https://www.radiomaria.mw/bungwe-la-dapp-lathandiza-sukulu-za-mu-mzinda-wa-blantyre-ndi-mabuku/,"December 16, 2020",Izahaki Mwacha
MHRC Yati Ziphuphu Zikuchuluka Mzipata za Dziko Lino,"Bungwe lowona za ma ufulu wa anthu mdziko muno la Malawi Human Rights Commission (MHRC) lati pafunika kukhazikitsa mfundo zokhwima zopewera ziphuphu ndi katangale mzipata zolowera m’dziko muno. Mlembi wa mkulu wa bungwe-li mayi Habiba Osman anena izi lolemba m’boma la Dowa potsekulira maphunziro a masiku atatu okhudza momwe adindo a ku malo okhala anthu othawa kwawo a Dzaleka angachitire polimbana ndi kuzembetsedwa kwa anthu omwe amalowa mdziko muno mwachinyengo. Osman: Malawi sikuchita bwino pa nkhaniyi Mayi Osman ati ngakhale malamulo okhudza kulimbana ndi m’chitidwewu alipo, dziko lino silikuchita bwino kumbali yolimbana ndi mchitidwe-wu kamba ka zovuta zina monga kuchepa kwa apolisi ophunzitsidwa bwino kuti azithandizira pa ntchito-yi, komanso kuchuluka kwa anthu othawa kwawo omwe ali ku Dzaleka zomwe zikuchititsa kuti asamazindikire za m’chitidwewu kamba kosowa maphunzirowa. Apa iwo ati kukhala ndi ogwira ntchito okhulupirika mzipata zolowera m’dziko muno kungathandize kuchepetsa m’chitidwe wa za chinyengo, zomwenso zingathandizire kuthana ndi m’chitidwe olowa m’dziko muno mozembera boma. Maphunziro-wa akonzedwa ndi nthambi ya bungwe la United Nations yoona za mankhwala ozunguza bongo ya United Nations Office On Drug Crime limodzi ndi unduna wa za chitetezo cha m’dziko.",https://www.radiomaria.mw/mhrc-yati-ziphuphu-zikuchuluka-mzipata-za-dziko-lino/,"December 15, 2020",Izahaki Mwacha
"Chakwera, Chilima Adandaula ndi Imfa ya Ambuye Ziyaye","M’tsogoleri wa dziko lino president Dr. Lazarus Chakwera wati ndi wokhudzidwa ndi imfa ya mtsogoleri wa mpingo wa katolika mu arkidayosizi ya Lilongwe, Ambuye Tarcizius Ziyaye ponena kuti chikhulipiliro chawo nhinali chozama mwa Mulungu. Chilima, Chakwera afotokoza za kukhumudwa kwawo ndi imfa ya Ambuye Ziyaye President Chakwera yemwenso anakhalapo mtsogoleri wa mpingo wa Assemblies of God mdziko muno wanena izi kudzera mu uthenga wake pa makina a Internet, potsatira kulengedzedwa kwa imfa ya arkiepiskopiyu. Pamenepa mtsogoleri wa dziko lino-yu wati adzawakumbukira ambuye Ziyaye kamba ka mtima wokonda kulimbikitsa chilungamo ndi mtendere m’dziko muno. Naye wachiwiri kwa mtsogoleri wa dziko lino Saulosi Chilima mu uthenga wake wa pa Facebook anati ambuye Ziyaye analidi m’busa wabwino wotumikira Mulungu. Pamene m’tsogoleri wa mbali yotsutsa boma ku nyumba ya malamulo a Kondwani Nankhumwa anati adzawakumbukira ambuye Ziyaye kamba kolimba mtima ndi kukhala m’gulu la ma episkopi omwe anathandizira kusintha zinthu, maka pomwe dziko lino limasintha kuchoka mu ulamuliro wa chipani chimodzi kupita ku ulamuliro wa zipani zambiri.",https://www.radiomaria.mw/chakwera-chilima-adandaula-ndi-imfa-ya-ambuye-ziyaye/,"December 14, 2020",Izahaki Mwacha
Papa Wakondwelera Zaka 51 za Unsembe Wake,"Mtsogoleri wa mpingo wa katolika pa dziko lonse Papa Francisco wachita chaka chokondwerera kuti wakwanitsa zaka 51 ali wansembe. Malinga ndi malipoti a Vatican Radio, ulendo wa Papa Francisco kukhala wansembe udayamba pa tsiku lomwe mpingo wa katolika umachita chaka cha Mateyo Woyera pa 21 September ndipo umu munali m’chaka cha 1953. Wakwanitsa zaka 51 mu unsembe-Papa Francisko Pa tsikuli akudutsa pa tchalichi cha kwawo ku Buenos Aires adafunitsitsa kupita ku chivumbulo kuti akalandire Sakramenti la kulapa ndipo ndi tsiku limeneli lomwe moyo wake udasinthika atangochokera ku chivumbulo. Panali pa 11 March 1958 pamene adakayamba maphunziro a moyo wa ku chipani cha mu mpingo cha ansembe cha ma Jesuit (Society of Jesus) ndipo adachita malumbiro ake oyamba pa 22 April 1973. Papa Francisco adadzodzedwa unsembe pa 13 December 1969. M’moyo wake ngati wansembe wakhala akulalikira za chifundo cha Mulungu ndipo atasankhidwa kukhala Papa iye wakhala akulankhula ndi ansembe za kufunika kokhala pafupi ndi akhristu. Iye wakhala akunena kuti m’busa azimveka fungo la nkhosa zake pofuna kutsindika za kufunika koti wansembe akuyenera kukhala pafupi ndi nkhosa zake omwe ndi akhristu omwe akuwayang’anira.",https://www.radiomaria.mw/papa-wakondwelera-zaka-51-za-unsembe-wake/,"December 14, 2020",Izahaki Mwacha
Episkopi Watsopano wa Dayosizi ya Dedza Alengezedwa Isanafike Pasaka -Nduna ya Papa,"Nduna ya a Papa m’maiko a Malawi ndi Zambia Archbishop Gian Franco Gallone wapempha aKhristu a mu dayosizi ya Dedza kuti adekhe pomwe akudikira kupatsidwa episkopi watsopano. Ambuye Gallone alakhula izi ku Dedza pambuyo pa mwambo wa nsembe ya Misa yomwe anatsongolera ku St. Martin de Pores Dedza Parish. Gallone: Mupitilirebe kudekha Iwo ati dayosizi ya Dedza ndi imodzi mwa mwa madayosizi omwe amadziwika ndi chikhalidwe komanso kumvera pakati pa akhristu ake, choncho ndi kofunika kuti adekhe pomwe mpingo uli pakalikiliki kusankha episkopi watsopano oti alowe m’malo mwa malemu ambuye Emmanuel Kanyama omwe anamwalira zaka zingapo zapitazo. “Ena mumayembekeza kuti lero ndi tsiku lomwe tilengeze za episkopi watsopano koma ayi ndithu pepani mundikhululukire. Mupitilirebe kudikira musatope chifukwa episkopi wa dayosizi ino timusankha ndipo tilengeza isanafike nyengo ya pasaka,” anatero Archbishop Gallone. Mwapadera nduna ya a Papa-yi yayamikira monsinyo John Chithonje omwe akuyendetsa dayosizi ya Dedza padakali pano chifukwa cha lutha ndi ukadaulo wowo. Pa ulendowu, archbishop Gallone anali ndi mlembi wawo monsinyo Joseph Maramreddy.",https://www.radiomaria.mw/epiksopi-watsopano-wa-dayosizi-ya-dedza-alengezedwa-isanafike-pasaka-nduna-ya-papa/,"December 14, 2020",Izahaki Mwacha
Ambuye Ziyaye Amwalira,"Arkiepiskopi wa arkidayosizi ya mpingo wa katolika ya Lilongwe, Ambuye Tarcizio Ziyaye amwalira. Mlembi wamkulu wa bungwe la ma episkopi a mpingo wa katolika mdziko muno bambo Henry Saindi atsimikiza za imfayi polankhula ndi Radio Maria Malawi ndipo ati Ambuye Ziyaye amwalira m’mawa wa lero pa 14 December 2020 mchipatala cha mdziko la Namibia komwe amalandira thandizo la mankhwala. Anali ndi vuto la m’mimba- Ambuye Ziyaye Bambo Saindi ati padakalipano akuluakulu a mpingo wa katolika mdziko muno ali mkati mochita dongosolo lobweretsa thupi la Ambuye Ziyaye mdziko muno kuchokera m’dziko la Namibia. “Anapita kukacheza ndi aepiksopi anzawo aku Namibia sabata ziwiri zapitazo ndipo anapezerapo mwayi okalandiranso thandizo la mankhwala pa vuto la m’mimba lomwe anali nalo. Anawapanga operation koyamba koma inavuta chifukwanso bp yawo inakwera. Padakalipano tikukonza dongosolo kuti malirowo abwere mdziko muno kuchokera ku Namibia ko ndipo pambuyo pake ndi pomwe titalengeze za dongosolo la maliro,” anatero bambo Saindi. Bambo Saindi: Tikukonza dongosolo lobweretsa maliro kwathu kuno Ambuye Ziyaye anabadwa pa 19 May mchaka cha 1949 m’mudzi mwa Khombe ku parish ya Ludzi m’boma la Mchinji ndipo anadzodzedwa kukhala wansembe pa 14 August mchaka cha 1977. Iwo anasankhidwa kukhala episkopi wothandizira wa dayosizi ya Dedza pa 26 November 1991 ndipo anasankhidwa kukhala episkopi woyembekezera kulowa m’malo mwa episkopi wa dayosizi ya Lilongwe pa 4 May 1993 ndipo pambuyo pake anadzalowa m’malo mwa episkopi wa dayosizi ya Lilongwe pa 11 November 1994. Ambuye Ziyaye anasankhidwa kukhala arkiepiskopi wa arkidayosizi ya Blantyre pa 23 January 2001 ndipo anadzasankhidwanso kukhala arkiepiskopi wa arkidayosizi ya Lilongwe pa 3 July 2013. Mzimu wa ambuye Ziyaye uwuse mu mtendere wosatha.",https://www.radiomaria.mw/ambuye-ziyaye-amwalira/,"December 14, 2020",Izahaki Mwacha
Mfumu Chauma Yapempha Boma Likhwimitse Zilango za Milandu ya Nkhanza,"Mfumu yaikulu Chauma ya m’boma la Dedza yapempha boma kuti likhwimitse malamulo olangira anthu akuchitira nkhanza amayi ndi atsikana. Mfumuyi imalankhula izi pa msonkhano umene bungwe la United Purpose linakonza mderalo pofuna kudziwitsa anthu za kuipa kochitira ena nkhaza ngati njira imodzi yokumbukira masiku 16 othetsa nkhaza mdziko muno. Iwo ati zilango zimene zikuperekedwa padakalipano, sizikupereka uthenga weniweni pa zakuopsa kwa nkhanza ndipo ndi chifukwa chake anthu ena akupitiriza kuchita khalidwe loipali. Kafwafwa: Tigwiritse kaye ntchito malamulo omwe alipo “Ineyo kumbali ya nkhaza m’mene zilili panopa ndine okhuzidwa kwambiri powona kuti kakhalidwe kathu ndi kale zikusiyana kwambiri ndipo ndi kofunika kuti anthu awuzidwe za kuipa kwa nkhaza,” inatero mfumu yaikulu Chauma. Poyankhapo pa nkhaniyi phungu wa derali yemwenso ndi wapampando wa komiti ya nyumba ya malamulo yowona za chisamaliro cha anthu, a Savel Kafwafwa achenjeza kuti mchitidwewu ukapitilira iwo atsogolela aphungu anzawo pokhwimitsa malamulo ndi cholinga chakuti mchitidwewu utheretu. “Choyamba pa malamulo omwe alipo kalewo chifukwa pali mwayi kale kuti anthu ogwirira azikhala kundende zaka 58 alipo ndipo ndi kofunika kuti tiwagwiritse ntchito mpaka pamathero pake pamene tikudikira malamulo ena omwe angabwere,” anatero Kafwafwa.",https://www.radiomaria.mw/mfumu-chauma-yapempha-boma-likhwimitse-zilango-za-milandu-ya-nkhanza/,"December 13, 2020",Izahaki Mwacha
Khonsolo ya Boma la Mangochi Yaletsa Kugwiritsa Ntchito Mapepala a Plastic Opyapyala,"Khonsolo ya boma la Mangochi yaletsa anthu a m’bomalo kugwiritsa ntchito mapepala opyapyala ponyamulira katundu osiyanasiyana. Mlangizi wa zachilengedwe ku khonsolo ya boma la Mangochi, Bruno Kamanga wati lamulo latsopano pa nkhaniyi likuletsa kupanga, kuyitanitsa, kugulitsa, kugawa komanso kugwiritsa ntchito mapepala a mtunduwu ndipo likulimbikitsa anthu kugwiritsa ntchito zinthu zina ponyamula katundu wawo. Kugwiritsa ntchito mapepala ngati awa kwaletsedwa “Tayambapo ntchito imeneyi ndi kuwaziwitsa anthu a ku Mangochi nkhani imeneyi ya kuletsa kugwiritsa ntchito tima plastic topyapyala,” anatero Kamanga. Iye wati aliyense yemwe angapezeke akuchita zosemphana ndi lamuloli adzamangidwa kwa miyezi itatu komanso kulandidwa mapepalawo. Lamuloli linakhazikitsidwa mchaka cha 2015 koma ziletso zomwe makampani ena akhala akutenga kangapo konse pa nkhaniyi ndi zomwe zachedwetsa kuti lamuloli liyambe kugwira ntchito.",https://www.radiomaria.mw/khonsolo-ya-boma-la-mangochi-yaletsa-kugwiritsa-ntchito-mapepala-a-plastic-opyapyala/,"December 13, 2020",Izahaki Mwacha
Apolisi ku Mangochi Ati Akhwimitsa Chitetezo mu Nyengo ya Chisangalalo,"Apolisi m’boma la Mangochi ati akhwimitsa chitetezo mu nyengo ya zisangalaro pofuna kuti anthu ofika m’bomalo kudzasangalala akhale otetezeka. Wachiwiri kwa wofalitsa nkhani za apolisi m’bomalo Sub Inspector Amina Tepani Daudi wati apolisi achita izi pofuna kuti chaka chino anthu asangalare bwino mu nyengoyi. Daudi: Anthu asamale “Nyengo yokondwerera khrisimasi komanso chaka chatsopano iyambika posachedwapa ndipo monga mwa mwambo anthu amabwera kuzasangalala ndipo ife apolisi takonzeka kupereka chitetezo chokwanira,” anatero Sub Inspector Daudi. Mwazina iye wapempha anthu onse omwe akhale akufika m’bomali mu nyengoyi kuti atsate njira zonse zodzitetezera ku ngozi zapansewu komanso zomira m’madzi zomwe zimachulukira mu nthawiyi. Apolisiwa ati eni malo a zisangalalo komanso okopa alendo atenge udindo owonetsetsa kuti anthu awo ndi otetezeka ku ngozi za m’madzi poyika anthu opulumutsa anthu akamira komanso kuletsa anthu oledzera kulowa m’madzi kuphatikizapo kuletsa anthu okaikitsa kugona pa malo awo. Mwazina apolisiwa afunira anthu onse omwe afike m’bomali kudzasangalala, chaka cha khilisimasi chabwino komanso nyuwere yopambana.",https://www.radiomaria.mw/apolisi-ku-mangochi-ati-akhwimitsa-chitetezo-mu-nyengo-ya-chisangalalo/,"December 13, 2020",Izahaki Mwacha
Papa Wati Yohane M’batizi Ndi Chitsanzo Cha Alaliliki Abwino,"Mtsogoleri wa mpingo wa katolika pa dziko lonse Papa Francisco wati Yohane m’batizi ndi chitsanzo cha alaliki ndi atumiki mu mpingo. Malinga ndi malipoti a wailesi ya Vatican, zolankhula za Papa pa lamulungu lachitatu mu nyengo ya Advent zinatsamira kwambiri pa mutu wa pa tsikuli omwe ndi chimwemwe. Iye wauza anthu omwe anasonkhana pa bwalo la Saint Peter’s Square komanso dziko lonse la pansi kudzera pa wayilesi ya kanema ndi makina a intaneti kuti nyengo ya Advent ndi nthawi ya chimwemwe chakudza pozindikira kuti kubadwa kwa Mpulumutsi wa dziko la pansi Yesu Khristu pakati pa anthu kwatsala pang’ono. Iye wati akhristu akuyenera kukhala a chimwemwe pozindikira kuti Mpulumutsi ali pafupi kufika pakati pawo monga mawu owerengedwa pa tsikuli makamaka mau a mkalata ya Paulo Woyera akunenera: Mukhale okondwa mwa Ambuye (Rejoice in the Lord always). Papa Francisco wakamba za Yohane M’batizi kuti ndiye chitsanzo cha pamwamba cha munthu yemwe anayembekezera kubadwa kwa Mpulumutsi Yesu Khristu ndi chimwemwe cha chikulu ndipo analalikira za kubwera kwa Yesu Khristu mwana wa Mulungu. Pamenepa iye wati atumiki komanso alaliki akuyenera kutengera chitsanzo cha Yohane M’batizi polalikira za Yesu Khristu osati kulalikira za iwo eni ndi kumazitamandira. Tsiku laMulungu lachitatu mu nyengo ya Advent limadziwika kuti Gaudete mchilatini kutanthauza kuti tsiku laMulungu la chimwemwe popeza Mpulumutsi ali pafupi kubadwa pakati pa anthu.",https://www.radiomaria.mw/papa-wati-yohane-mbatizi-ndi-chitsanzo-cha-alaliliki-abwino/,"December 13, 2020",Izahaki Mwacha
ACB Yati Omangidwa pa Mlandu wa Katangale Asakhulukiridwe,"Bungwe lothana ndi katangale ndi ziphuphu mdziko muno la Anti-Corruption Bureau (ACB) lapempha akuluakulu a ndende kuti aleke kukhululukira akayidi omwe anamangidwa kaamba ka milandu ya katangale ndi ziphuphu. Mkulu wotengera anthu ku bwalo la milandu ku bungweli m’boma la Zomba a Anafi Likwanya ndi omwe anena izi pamene bungweli limakapereka katundu wosiyanasiyana ku ndende ya Zomba pamenenso bungweli lili mkati momemeza anthu pa ntchito yolimbana ndi katangale ndi ziphuphu mdziko muno, ntchito yomwe ikuchitika pa mutu woti “Tichitepo Kanthu, Tithane Ndi Ziphuphu, Timange Malawi Wabwino”. Iwo ati kukhululukira anthu omwe apalamula milandu ya katangale kumakolezera kuti mchitidwewu upitilire kuchitika mdziko muno. “Chomwe tikufuna ndi chinthu chokuti ena akamvera azichita mantha, ndiye prison ndi chinthu chokhacho choncho ngati tingapeze anthu oti amangidwa ndi ifeyo anthu amenewowo asamakhulukidwenso,” anatero a Likwanya. M’mawu ake m’modzi mwa akuluakulu a ndende mdziko muno, Assistant Commissioner Thomson Mtute, anati apitiriza kuthandiza akayidi kuti akadzatuluka ku ndende adzikhala anthu osinthika ndi kuthandiza nawo pa chitukuko cha dziko. “Ife tipitiriza kuthandiza anthuwa kuti asinthike akamatuluka kuno chifukwa akabwera kuno aliyense timakhala naye pansi ndi kumulangiza mwapadera,” anatero Mtute. Mwazina iwo ayamikira bungwe la ACB kaamba kothandiza ndendeyi ndi katundu wosiyanasiyana yemwe akuti athandiza pochepetsa kufala kwa nthenda ya COVID-19 chifukwa agwira ntchito yolimbikitsa ukhondo pa ndendeyi.",https://www.radiomaria.mw/acb-yati-omangidwa-pa-mlandu-wa-katangale-asakhulukiridwe/,"December 8, 2020",Izahaki Mwacha
Boma Likufuna Anthu Aphunzire Kusunga Ndalama,"Boma lati likufunitsitsa kuthandiza anthu kuti azikonda kusunga ndalama kuti ziziwathandiza moyenera. M’modzi mwa akuluakulu ku unduna wa za chuma mdziko muno a Alfred Kutengule ndi omwe anena izi lolemba ku Lilongwe potsekulira sabata yozindikilitsa anthu za kufunika kosunga ndalama, yomwe yakonzedwa ndi bank yaikulu m’dziko muno ya Reserve. Malinga ndi a Kutengule, anthu ambiri amakhala mu umphawi kamba kosagwilitsa bwino ntchito ndalama zomwe apeza koma kuwathandiza kuti azisunga moyenera zingathe kupindulira miyoyo yawo komanso dziko. Malinga ndi a Kutengule, boma lili pa ntchito yofuna kupereka mwayi kwa anthu kuti azitha kusunga ndalama zawo mosavuta kudzera mu kugula ma share mu ntchito za kampani zosiyanasiyana. Iwo ati akugwira ntchito limodzi ndi bank yaikulu ya Reserve kuti ndondomeko zomwe akufuna kuti zitsatidwe, zikhale zotheka. Kumbali ya kagwiritsidwe ntchito ka ndalama, a Kutengule anati boma lilinso mkati mokonza ndondomeko zabwino kuti ndalama zomwe zimabwerekedwa zidzigwira ntchito moyenelera. Polankhulapo, wachiwiri kwa mkulu wa bank yaikulu mdziko muno ya Reserve, Dr. Grant Kabango anati pali kusintha pa momwe anthu akuchitira pa kasungidwe ka ndalama zawo ndipo ati akuyembekezera kuti kudzera mu sabata yi anthu ambiri afikiridwa ndi uthenga okwanira wa momwe angachtire kuti azisunga bwino ndalama zawo makamaka kudzera mkugula ma share. M’mau ake mkulu wa msika wa ma share Malawi Stock Exchange a John Robson Kamanga anati kugula ma share si za anthu ophunizira okha monga momwe ena amaganizira ndipo kuti aliyense atha kutenga nawo gawo pa msikawu ndikupeza nawo phindu. Iwo ati ayesetsa kuyika ndondomeko zina kuti anthu ambiri afikiridwe ndi uthenga wa momwe angachitire pa msikawu pofuna kuwathandiza kusunga bwino ndalama zawo. Sabata yophunzitsa anthu za momwe angasungile ndalama zawo yayama lolemba pa 7 ndipo idzatha lachisanu pa 11 december 2020.",https://www.radiomaria.mw/boma-likufuna-anthu-aphunzire-kusunga-ndalama/,"December 8, 2020",Izahaki Mwacha
Mayeso a MSCE Ayamba pa 5 January,"Bungwe loyendetsa mayeso la MANEB lalengeza kuti mayeso a form 4 omwe adaimitsidwa adzalembedwanso kuyambira pa 5 mpaka pa 29 January 2021. Unduna wa za maphunziro limodzi ndi bungweli adalengeza za kuimitsa kwa mayesowa pa 4 November chaka chino kamba kakukula kwa zolakwika zomwe zidalipo panthawi ya mayesoyi. Dongosolo latsopano la kalembedwe ka mayesowo Malinga ndi chikalata chomwe bungwe loyendetsa mayeso la Malawi National Examinations Board (MANEB) latulutsa lachiwiri pa 8 December, chomwe chasayinidwa ndi mkulu wa bungweli ogwirizira Professor Dorothy Nampota, bungweli likuchita chilichonse chothekera pokonza zolakwika zomwe zidalipo pa mayeso omwe adayimitsidwawa. Mwachitsanzo, bungweli lati chitetezo pa nthawi ya mayesoyi chidzaperekedwa motsogozedwa ndi asilikali a nkhondo a MDF limodzi ndi apolisi. Chiwaya: Ophunzira ayambe kukonzekera Mneneri wa bungweli Mayamiko Chiwaya wati ntchito yotumiza dongosolo la momwe mayesowa adzalembedwele –time table pachingerezi, yayamba kale kuchitika ndipo itha m’masiku anayi pofuna kuthandiza ophunzira kuti akonzekere bwino. Polankhulapo pa izi, mkulu omenyera ufulu wa maphunziro Benedicto Kondowe wati bungwe la MANEB liphunzirepo mokwanira pa momwe zinthu zidayendera pa mayeso omwe adayimitsidwawa. Iye wati akuganiza kuti zina mwa zomwe zidachititsa kuti mayeso azikhala pa msika ndi kamba ka ndondomeko zina zomwe bungweli silidaziganizire bwino. Pakadali pano, bungwe la MANEB lati sukulu sizikuyenera kufunsanso ophunzira kuti alipire ndalama zolembera gawo lina la mayesowa, ma practical, kamba koti boma ndilo lipeleke ndalamayi.",https://www.radiomaria.mw/mayeso-a-msce-ayamba-pa-5-january/,"December 8, 2020",Izahaki Mwacha
Papa Wakhazikitsa Chaka cha Yosefe Woyera,"Mtsogoleri wa mpingo wa katolika pa dziko lonse Papa Francisko walengeza kuti kuyambira lero mpaka pa 8 December 2021 ndi chaka cha Yosefe Woyera. Malinga ndi malipoti a wailesi ya Vatican, Papa walengeza izi kudzera mu kalata yake yomwe walemba yotchedwa “Ndi mtima wa atate” momwe wafotokoza kuti Yosefe anali bambo wachikondi komanso wolimba mtima. Kalatayi yalembedwa pa chikondwelero chakuti patha zaka 150 kuchokera pomwe Papa Pius wa 9 anakhazikitsa Yosefe Woyera kukhala nkhoswe ya mpingo wa katolika. Chaka cha Yosefe Woyera-chi chayamba lero pa 8 December 2020 pamene mpingo wa katolika umachita chaka cha Maria Osayipa konse ndipo chidzathanso tsiku ngati lomweli chaka cha mawa. Papa walemba kalatayi molingananso ndi mliri wa COVID-19 ndipo wati mliriwu wathandiza anthu kuzindikira ubwino wa anthu wamba omwe nthawi zambiri amakhala odekha koma opereka chiyembekezo tsiku ndi tsiku. Mtsogoleri wa mpingo wa katolikayu wati kudzera mu njirayi, anthuwa akufanafana ndi Yosefe Woyera yemwe nthawi zambiri sakumbukiridwa komanso sawoneka ngati wofunikira koma anagwira ntchito yaikulu mu mbiri ya chipulumutso cha anthu onse.",https://www.radiomaria.mw/papa-wakhazikitsa-chaka-cha-yosefe-woyera/,"December 8, 2020",Izahaki Mwacha
Bambo Walamulidwa Zaka Zisanu Kamba Kogona ndi Anyamata Anayi,"Bwalo loyamba la milandu m’boma la Dowa lalamula bambo wa zaka 21 kuti akakhale ku ndende ndi kukagwira ntchito ya kalavulagaga kwa zaka zisanu kaamba kopezeka olakwa pa mlandu ogona ndi anyamata anayi. Woyimira boma pa mlanduwu Sub Inspector Ezra Bakili anauza bwaloli kuti mkuluyu Innocent Poita wakhala akugona ndi anyamatawa omwe ndi a zaka za pakati pa 10 ndi 17, kuyambira mchaka cha 2016 mmudzi mwa Mwawende mfumu yaikulu Chiwere m’boma la Dowa anyamatawa akapita kukawonera kanema pa lamya ya bamboyu. Mkuluyu anauvomera mlanduwu koma anapempha bwaloli kuti limupatse chilango chofewerako kaamba koti amayang’anira ana amasiye komanso banja lake. Koma oyimira boma pa mlanduwu anapempha bwalolo kuti limpatse mkuluyu chilango chokhwima kaamba koti mlanduwu ndi waukulu kwambiri. Ndipo popereka chigamulo chake First Grade Magistrate Amran Phiri anati wapereka chigamulochi kuti ena omwe ali ndi khalidwe la mtunduwu atengerepo phunziro. Poita amachokera m’mudzi mwa Ndalama mfumu yaikulu Chiwere m’boma lomwelo la Dowa.",https://www.radiomaria.mw/bambo-walamulidwa-zaka-zisanu-kamba-kogona-ndi-anyamata-anayi/,"December 4, 2020",Izahaki Mwacha
Anthu ku Zomba Ali pa Chiopsezo ku Madzi Osefukira,"Anthu a m’madera a Chaweza, Magoli komanso Kathebwe mdera la mfumu yaikulu mwambo m’boma la Zomba adandaula kuti miyoyo yawo ili pa chiwopsezo ku ngozi zogwa mwadzidzidzi kutsatira kusowa kwa mlambala mderalo. Mfumu Malinga yauza Radio Maria Malawi kuti tsogolo lomanga mlambalawu silikuwoneka kaamba koti boma silikuwonetsa chidwi chogwira ntchitoyi ponena kuti lilibe ndalama. Iwo ati kupatula miyoyo yawo, zitukuko zonse zomwe zibwere ku derali sizikhala za phindu kaamba ka madzi osefukira omwe amabwera ku derali chaka ndi chaka. Botomani: Tipanga zotheka “Chiphwasukireni dyke mchaka cha 2018 palibe chomwe chachitika. Tinakadandaula ku boma ndipo anati atithandiza koma mpaka pano kuli ziii. Tili pa chiopsezo chifukwa madzi akasefukira ife tisowa pokhala komanso minda yonse ikokoloka,” inatero mfumu Malinga. Pothilirapo ndemanga wapampando wa zachitukuko ku derali a Joseph Nazombe ati eni derali akhala akuyesetsa kuti akonze mlambalawu komabe iwo apempha boma kuti liwathandize pa ntchitoyi pofuna kuteteza miyoyo ya anthu a mderali. “Takhala tikuwayitana aku boma koma pano akuti alibe ndalama ndiye ife tikuwapempha a khonsolo kuti atithandize kuti zisativute kutsogoloku,” anatero a Nazombe. Polankhulapo phungu wa nyumba ya malamulo mderali, Mark Botomani wati ndi wokhumudwa kuti khonsolo ya boma la Zomba ikuchedwa ndi ntchitoyi komwbe iye awonetsetsa kuti anthu a mderali akhale otetezeka mu nyengo ya mvulayi.",https://www.radiomaria.mw/anthu-ku-zomba-ali-pa-chiopsezo-ku-madzi-osefukira/,"December 4, 2020",Izahaki Mwacha
Bungwe la CRS Layamikira Anthu a M’boma la Mwanza Pokhala a Chidwi pa Chitukuko,"Bungwe lomwe limathandiza mabungwe osiyanasiyana pa ntchito za Chitukuko mdziko muno la Catholic Relief Service (CRS) layamikira anthu a mmaboma a Mwanza komanso Neno kamba ka chidwi chawo pa ntchito zofuna kutukula madera awo. Mkulu wa bungweli mayi Julie Ide anena izi pambuyo poyendera ntchito zosiyanasiyana zomwe bungwe la zachitukuko mu mpingo wa katolika la Catholic Development Commission (CADECOM) mu arkidayosizi ya Blantyre likugwira ndi thandizo la ndalama kuchokera ku bungweli. Iwo ati ngakhale bungwe lawo lapereka chithandizo ku magawo ochepa, koma anthu a m’mabomawa achita zambiri mu nthawi yochepa zomwe zithandizire kutukula madera awo. “Ndawona kuti pali umwini komanso kuthekera pa ndondomeko zomwe ayika. Anthu a m’maderawa ndi odzipereka komanso omasuka pofuna kuphunzira,” anagtero mayi Ide. M’mawu ake m’modzi mwa anthu omwe apindula ndi ndondomekoyi mayi Oliver Makande ochokera kwa Magaleta mdera la mfumu yaikulu Mlauli m’boma la Neno anati ndondomeko ya bungweli yawathandiza kuyamba kuchita ulimi wawo mogwirizana ndi kusintha kwa nyengo. “Atithandiza ndi mbewu anthu okwana 150, anthu 75 alandira mbuzi. Atipatsa maphunziro ifeyo ma lead farmer kuti tiphunzitse alimi anzathu mmene tingachitire pothamangitsana ndi kusintha kwa nyengo kuti tizipeza chakudya, ndalama zophunzitsira ana sukulu komanso kuthandizira pakhomo pathu,” anatero mayi Makande.",https://www.radiomaria.mw/bungwe-la-crs-layamikira-anthu-a-mboma-la-mwanza-pokhala-a-chidwi-pa-chitukuko/,"December 4, 2020",Izahaki Mwacha
Anthu Aulumali Apatsidwe Mwayi Wolandira Masakrament-Papa,"Mtsogoleri wa mpingo wa katolika pa dziko lonse Papa Francisco wati anthu a ulumali akuyenera kupatsidwa mwayi wolandira nawo ma Sakramenti mu mpingo monga akhristu ena onse. Malinga ndi malipoti a Vatican Radio, Papa walankhula izi lachinayi mu uthenga wa pa tsiku lokumbukira anthu a ulumali pa dziko lonse lomwe ndi pa 3 december chaka chilichonse. Mu uthenga wake wa pa tsikuli Papa Francisco watsindika za kufunika kopewa khalidwe lililonse losonyeza kusalana kaamba ka ulumali ponena kuti ndi kulakwa kutero chifukwa ulumali ndi mbali imodzi ya munthu wina aliyense kotero iye wati ndi kofunika kuti aliyense akhale ndi mwayi wotenga nawo mbali pa chitukuko cha mdziko mwake. Iye wati ali pafupi ndi anthu onse a ulumali wosiyanasiyana makamaka pa nthawi ino yomwe mavuto a anthuwa ankerankera kuipa kaamba ka mliri wa coronavirus. Papa Francisco wati ngakhale kuti zina ndi zina zasintha pofuna kuchepetsa mavuto a anthu a ulumali ntchito idakalipobe pofuna kuthetsa mavuto omwe anthuwa akukumana nao m’moyo wao. Iye wati ndikofunika kuti anthu a ulumali azipatsidwa mwayi wolandira nao ma Sakramenti komanso mwayi wotenga nao mbali mu zochitika zosiyana-siyana mu mpingo wa Katolika monga akhristu ena onse achitira. Bungwe la United Nations lidakhazikitsa tsiku la 3 December kukhala lokumbukira anthu a ulumali pa dziko lonse m’chaka cha 1992 ndi cholinga chofuna kuthandiza anthu kumvetsetsa mavuto a anthu a ulumali komanso kuti ufulu wa anthuwa ukulemekezedwa pongotchula zina mwa zifukwa zochepa.",https://www.radiomaria.mw/anthu-aulumali-apatsidwe-mwayi-wolandira-masakrament-papa/,"December 4, 2020",Izahaki Mwacha
Papa wati Mulungu Amadalitsa Anthu Posatengera Machimo Awo,"Mtsogoleri wa mpingo wa katolika pa dziko lonse Papa Francisko wati Mulungu amadalitsa anthu ake nthawi zonse posatengera machimo awo. Popitiriza kuphunzitsa anthu pa mutu wa mapemphero kuchokera m’chipinda chosungira ma buku (Vatican Apostolic Library) Papa Francisco wati Mulungu amadalitsa anthu ake posayang’anira kuchimwa kwao. Iye wati pobwezera ubwino womwe Mulungu amaonetsera anthu ake kudzera mmadalitso osiyana-siyana akhristu akuyenera kumatamanda, kupembedza ndi kuthokoza Mulungu kudzera m’mapemphero. Papa Francisco wati madalitso a Mulungu amathandiza kutsekula mitima ya anthu ndi kubweretsa kuthekera koti anthuwo athe kutembenuka mtima. Iye wati ubwino womwe Mulungu adawuika mwa munthu aliyense pomulenga sufafanizika kapena kuchoka chifukwa cha tchimo popeza munthu aliyense ndi chifanizo cha Mulungu. Papa Francisco wapereka chitsanzo cha Zakeyo yemwe anali wokhometsa misonkho ndipo munthu wochimwa komabe iye wati Yesu Khristu adaona kuti mwa Zakeyo munali kuthekera koti atha kutembenuka mtima ndi kukhalanso munthu wabwino. Iye wati Yesu Khristu adaona mwa Zakeyo chifanizo chosafafanizika cha Mulungu. Papa Francisco wati kudzera m’mapemphero akhristu amapeza chimwemwe ndi kuzindikira kuchimwa kwao. Iye wamaliza ndi kunena kuti mkhristu weniweni satemberera anzake koma kudalitsa ena basi.",https://www.radiomaria.mw/papa-wati-mulungu-amadalitsa-anthu-posatengera-machimo-awo/,"December 3, 2020",Izahaki Mwacha
MEC Yapempha Opikisana pa Chisankho Chapadera Athandize Kuchepetsa Mavoti Owonongeka,"Bungwe loyendetsa chisankho mdziko muno la Malawi Electoral Commission (MEC) lapempha anthu omwe akupikisana nawo pa chisankho chapadera chomwe chichitike m’maboma a Mangochi ndi Phalombe kuti akhale patsogolo kuphunzitsa anthu owatsatira momwe adzavotere. Mkulu wa zofalitsa nkhani ku bungweli a Sangwani Mwafulirwa ndi omwe anena izi polankhula ndi Radio Maria Malawi pamene amayankhapo pa nkhawa zomwe zilipo kuti mwina mavoti ambiri atha kudzawonongeka kaamba koti anthu ena omwe akupikisana nawo pa chisankhochi pakatipa anasintha zipani zoyimira. “Inde tikudziwa kuti pakatipa anthu ena anasintha zipani koma ife tikuwauza kuti ndi udindo wawo kuwauza anthu omwe amawatsatira mmene akavotere kuti tisadzakhale ndi ma voti ambiri a null and voidchifukwa panopa aliyense akuyenera kudziwa kuti ayimira chipani chomwe anayimira mchaka cha 2019 ndiye awauze zonsezo anthuwo,” anatero a Mwafulirwa. Pamenepa iwo atsimikizira anthu a m’maboma awiriwa kuti chisankhochi chidzayenda bwino ndipo chikhala chosiyana ndi momwe chinayendera cha 2019 kaamba koti zigamulo za bwalo la milandu pa nkhani ya chisankho, zathandiza bungweli kusintha kagwiridwe ka ntchito zake. “Ena mwina lain di nkhawa kuti chisankho chisokonekera ngati cha 2019 chija komaakhale nafe chikhulupiliro chifukwa pakatipanso tapangitsa chisankho china chapadera ku Karonga Central, Lilongwe North West komanso ku Makhuwira South ward ku Chikwawa ndipo zonse zinayenda bwino,” anatero a Mwafulirwa.",https://www.radiomaria.mw/mec-yapempha-opikisana-pa-chisankho-chapadera-athandize-kuchepetsa-mavoti-owonongeka/,"December 3, 2020",Izahaki Mwacha
Apolisi Apulumutsa Mayi Ofuna Kuphedwa Pomuganizira Kuti Ndi Mfiti,"Apolisi m’boma la Dowa apulumutsa mayi wina amene amafuna kuphedwa ndi anthu okwiya ati pomuganizira kuti ndi mfiti. Malingana ndi wofalitsa nkhani za apolisi m’bomalo Sub Inspector Gladson M’bumpha, anthu a m’mudzi mwa Mzikometsa ndi Mbalira m’dera la mfumu yayikulu Chiwere m’bomalo ndi omwe amafuna kupha mayiyo Annie Black wa zaka 38 ati pomuganizira kuti amaphunzitsa ana ufiti. Iye wati zimenezi zachitika m’masiku a pa 1 ndi 2 mwezi uno, ndipo apolisi anapita kukapulumutsa mayiyo atangolandira malipoti oti ali pa chiopsezo chakuti akhonza kuphedwa. Padakalipano galimoto ya apolisi yomwe inatenga apolisi omwe amakapulumutsa mayiyo yaphwayidwa ndi anthu olusawo. Sub Inspector M’bumpha wadzudzula zomwe zachitikazi ndipo wapempha anthu m’bomalo kuti asamatengere lamulo m’manja mwawo, koma kuwonetsetsa kuti aliyense amene akumuganizira kuti wapalamula mlandu amutumiza ku polisi kuti akayankhe mlandu wake. M’boma lomwe-li la Dowa, bambo wina wafa atawombedwa ndi mphezi. Malinga ndi wofalitsa nkhani za apolisi m’bomalo Sub Inspector Gladson Mbumpha bambo-yu ndi Semu Mustafa wa zaka 72 zakubadwa ndipo anawombedwa ndi mphenziyo pamene anakhala pansi pa mtengo wina panja pa nyumba yake ndipo amapuma kaamba koti anali akuchokera kumunda. Bamboyu anatengeredwa ku chipatala cha Dzaleka komwe amdotolo anapeza kuti wafa kaamba nyetsi ya mphenzi. Malemu-yu amachokera m’mudzi mwa Kasangu m’dera la mfumu yayikulu Mkukula m’boma lomwelo la Dowa. Padakalipano apolisi apempha anthu m’bomalo kuti asamabisale pa mtengo mu nthawi ya mvula pofuna kupewa ngozi za mtunduwu.",https://www.radiomaria.mw/apolisi-apulumutsa-mayi-ofuna-kuphedwa-pomuganizira-kuti-ndi-mfiti/,"December 3, 2020",Izahaki Mwacha
Bwalo la Milandu ku Ntcheu Lalamula Amuna Awiri Akagwire Ukayidi Zaka 19 pa Mlandu Wogwililira,"Bwalo la milandu la Senior Resident Magistrate m’boma la Ntcheu lalamula bambo wina wazaka 33 kuti akakhale ku ndede zaka 19 kamba kogwililira msungwana wa zaka 15. Malinga ndi oyimira boma pa milandu Inspector Beatrice Kankhuni, bamboyu Laiden Kalowa, anapalamula mlanduwu pa 18 October chaka chino. Iye anati patsikuli msungwanayu anagona mnyumbayo ndi abale ake awiri pomwe mayi wake anapita kukadwazika matenda a m’bale wina ku chipata cha Mtonda. Kankhuni anapitiriza kuwuza bwalo kuti pomwe mayi a mwanayu kunalibe, bamboyu anapezerapo mwayi ndipo analowa mnyumbayi ndi kuyamba kugwirira msungwanayo pomwe anali mtulo ndipo posakhalisa msungwanayo anazindikira kuti akugwiriridwa ndipo anakuwa zomwe zinapangitsa kuti mchimwene wake adzuke kupita kukamuthandiza. Apa mchimweneyo anakumana ndi bamboyu pakhomo la chipinda cha msungwanayo ndipo atafusidwa anati amakayasa fodya koma kenaka bamboyo anathawa asanagwidwe ndi anthu a m’mudzi. Atawonekera ku bwaloli mkuluyu anawukana mlanduwu koma mbali ya boma inabweretsa mboni zisanu zomwe zinachititsa kuti mkuluyu apezeka olakwa pa mlanduwu. Bwalo lomweli la Senior Resident Magistrate m’boma la Ntcheu lalamulanso bambo wina wa zaka 28 kukakhala kundende zaka 18 kamba kogwirira mdzukulu wake wa zaka 8. Sub Inspector Beatrice Kankhuni anawuza bwaloli kuti bamboyu Salimoni Chitedze ndi mchimwene weni weni wa mayi ake amsungwanayo ndipo anati pa 27 september mayi wa mwanayo anauza bamboyo kuti awasamalire anawo pomwe iye amapita kumunda. Bamboyu akuti anaphika msima ndipo anawuza anawo kuti yemwe akufuna kudya avomere kugonedwa ndi iye akatha kudya msimayo. Pambuyo pake mkuluyu anatenga msungwanayu yemwe anali wamkulu pa onsewa, kumulowetsa mnyumba ndi kumugwililira. Popereka chigamulo Senior Resident Magistrate Yohane Munthali anati wapereka chigamulo cha mtunduwu kwa amuna awiriwa kuti ena atengerepo phunziro ponena kuti mchitidwewu ukuchulukira kwambiri m’bomalo. Malinga ndi malipoti ochokera ku polisi, kuyambira mwezi wa January mpaka October chaka chino chiweregero cha milandu yogwililira m’boma la Ntcheu chafika pa 57.",https://www.radiomaria.mw/bwalo-la-milandu-ku-ntcheu-lalamula-amuna-awiri-akagwire-ukayidi-zaka-19-pa-mlandu-wogwililira/,"December 3, 2020",Izahaki Mwacha
Papa Wayamikira Wailesi ya Cube Pokonza Dongosolo Labwino la Advent,"Mtsogoleri wa mpingo wa katolika pa dziko lonse Papa Francisco wayamikira wayilesi ya Cube mdziko la Italy kaamba ka chikonzero chake pofuna kuthandiza anthu kusinkhasinkha za nyengo ya Advent komanso chilengedwe. Malinga ndi malipoti a wailesi ya Vatican, iye wayamikira wayilesiyi chifukwa cha chikonzero chake chofuna kuthandiza akhristu a mpingo’wu kusinkhasinkha tanthauzo leni-leni la nyengo ya Advent ndipo pa nthawi yomweyo kusinkhasinkhanso chilengedwe. “Ndikuthokoza sukulu ya ukachenjede ya Salesian chifukwa chokonza ntchito yotamandikayi mounikiridwa ndi Mau a Mulungu komanso kalata ya Laudato Si,” watero Papa Francisco mu uthengawo. Iye watsimikizira onse omwe agwire ntchitoyi mapemphero ake komanso monga mwa nthawi zonse wawapempha kuti naonso azimupempherera. Sukulu ya ukachenjede ya m’dziko la Italy yodziwika kuti Salesian University Institute yomwe ndi mbali imodzi ya wayilesi ya Cube izithandiza anthu kusinkhasinkha Mau a Mulungu mu nyengo ya Advent komanso pa nthawi yomweyo kusinkhasinkha za chilengedwe. Ma pologalamu’wa omwe mutu wake m’chingerezi ndi Advent Green Dream ayamba laMulungu pa 29 November mpaka pa 24 December, 2020. Mpingo wa Katolika pa dziko lonse uyamba nyengo ya Advent laMulungu likubwerali pokonzekera Christmas.",https://www.radiomaria.mw/papa-wayamikira-wailesi-ya-cube-pokonza-dongosolo-labwino-la-advent/,"November 27, 2020",Izahaki Mwacha
Reserve Bank Itulutsa 1000 Kwacha Yatsopano pa 1 February 2020,"Bank yayikulu mdziko muno ya Reserve Bank yalengeza kuti idzatulutsa 1000-kwacha yatsopano kuyambira pa 1 February 2021. Gavala wa bankiyi Dr. Wilson Banda walengeza izi lero pa nsonkhano wa atolankhani mu mzinda wa Blantyre. Banda ati kusinthaku kwabwera pofuna kukhwimitsa chitetezo cha ndalama kwa akamberembere omwe amapanga ndalama zachinyengo. Ndalama yomwe ikusinthidwayo Dr. Banda ati kuchokera pomwe bank ya Reserve inatulutsa ndalama yapepala ya 1000 mwezi wa May chaka cha 2012, anthu ena akhala akupanga ndalamayi mwachinyengo, izi zachititsa kuti akatswiri osiyanasiyana kudzera mu kafukufuku wawo atulutsa zizindikiro zina zamakono zomwe ndi zothandiza kuti anthu ena alephere kupanga ndalamayi mwachinyengo. Ichi ndi ndi chifukwa chomwe chachititsa bank’yi kusintha zizindikiro zina za ndalama kuti ikhale yotetezeka kwathunthu. Iwo ati malipoti akuonetsa kuti ndalama zikuluzikulu mdzikolino zomwe ndi za 1000 ndi 2000 ndi zomwe anthu amakonda kuzipanga mwachinyengo komabe pakadali pano bank yawo isintha ndalama ya 1000 yokha chifukwa ndalama ya 2000 ili ndi ndi zizindikiro zokwanira zoiteteza kwa achinyengo. Iwo ati bank yawo idzipereka podziwitsa anthu pa zakusinthaku kuti pofuka mwezi wa February anthu adzakhale akudziwa kusiyana kwa ndalama yakale ndi yatsopanoyi. Komabe iwo ati ndalama yatsopanoyi ikadzayamba kugwira ntchito yakale idzagwirabe ntchito kwa chaka pofuna kupereka mpata kuti bank yawo itolerere ndalama zonse zakale. Pali chiyembekezo kuti ndalama yatsopanoyi idzayamba kugwiritsidwa ntchito pa 1 February chaka cha mawa.",https://www.radiomaria.mw/reserve-bank-itulutsa-1000-kwacha-yatsopano-pa-1-february-2020/,"November 27, 2020",Izahaki Mwacha
Bambo Wafa Atawombedwa ndi Galimoto pa Diamphwe M’boma la Dedza,"Bambo wina wa zaka 23 wafa atawombedwa ndi galimoto pafupi ndi mlatho wa Diamphwi m’boma la Dedza. Malinga ndi othandizira kufalitsa nkhani za apolisi m’bomalo Sergeant Beatrice Jefita, bamboyu Patrick Ndiche yemwe pa nthawiyo amafuna kuwoloka mseu, galimoto ina yomwe imayendetseda ndi a Isaac Songeya yomwe nambala yake ndi DA 6774 inamuwomba mpaka kufera pomwepo. Seargent Jefita ati zotsatira za ku chipatala zasonyeza kuti Ndiche wamwalira kamba kovulala kwambiri m’mutu, ndipo padakali pano apolisi apempha oyendetsa galimoto kuti aziyendetsa mosamala. Ndiche amachokera m’mudzi mwa Khomani mfumu yaikulu Chiseka m’boma la Lilongwe.",https://www.radiomaria.mw/bambo-wafa-atawombedwa-ndi-galimoto-pa-diamphwe-mboma-la-dedza/,"November 27, 2020",Izahaki Mwacha
MEJN Yadandaula ndi Kusowa kwa Kalondolondo pa Chitukuko M’boma la Mangochi,"Bungwe la Malawi Economic Justice Network (MEJN) ladandaula kusowa kwa kalondolondo wa zitukuko zomwe boma komanso mabungwe akuchita m’boma la Mangochi. Mkulu wa bungweli mchigawo chakumwera kwa dziko lino a Mike Marvin Banda ndi omwe anena izi lachinayi pambuyo pa maphunziro a akuluakulu a mabungwe omwe si aboma omwe ali pansi pa bungwe la MEJN m’boma la Mangochi. Banda kufotokozera adindo pa mkumanowo Iwo ati mkumanowu unali mbali imodzi ya zochitika za mu project yomwe bungweli likugwira m’boma la Mangochi polimbana ndi kusiyana komwe kulipo pakati pa anthu olemera ndi osauka mdziko muno. Pamenepa bungweli liyesetsa kudzindikiritsa adindo a m’madera kutsatira bwino zitukuko zomwe zikuchitika m’madera mwawo. Polankhulapo wapampando wa mabungwe omwe si aboma omwe ali pansi pa bungwe la MEJN m’boma la Mangochi, a Fredrick Makiyi ati maphunziro a tsikuli awathandiza pochita kalondolondo wa zitukuko zomwe zikuchitika m’bomalo. Bungwe la MEJN likhala likugwira ntchitoyi m’boma la Mangochi kwa zaka zisanu pomwe ndi kuyambaira mchaka cha 2020 mpaka 2025.",https://www.radiomaria.mw/mejn-yadandaula-ndi-kusowa-kwa-kalondolondo-pa-chitukuko-mboma-la-mangochi/,"November 27, 2020",Izahaki Mwacha
Papa Wadandaula Kamba ka Imfa ya Diego Maradona,Mtsogoleri wa mpingo wa katolika pa dziko lonse Papa Francisco wati ndi wa chisoni kumva za imfa ya katswiri wa masewero a mpira wa miyendo Diego Maradona. Mkulu wa ofesi yofalitsa ma uthenga ku Vatican Matteo Bruni wati Papa Francisco akukumbukira bwino za mikumano yake ndi katswiriyu kangapo konse ku likulu la mpingo ku Vatican. Maradona kupereka uniform ya mpira kwa Papa Francisko Bruni wati Papa’yu wachita mapemphero opemphelera mzimu wa Maradona kuti uuse mu mtendere wosatha komanso wati Papa Francisco wakhala akupemphelera katswiriyu pa nthawi yomwe amadwala. Papa Francisco yemwe amakonda masewero a mpira komanso ndi sapota wa team ya mpira wa miyendo ya m’dziko la kwao ku Argentina ya San Lorenzo adakumana koyamba ndi Diego Maradona ku Vatican m’chaka cha 2014 pa nkhani yofuna kupeza ndalama zothandizira anthu kudzera m’masewero a mpira wa miyendo. Pa mwambowu Maradona adapereka kwa Papa Francisco malaya ovala posewera mpira yolemba Francisco komanso number 10. Awiriwa adakumananso kachiwiri m’chaka cha 2015. Maradona wamwalira kwao ku Argentina lachitatu pa 25 November 2020 ndi vuto la nthenda ya mtima ndipo wamwalira ali ndi zaka 60.,https://www.radiomaria.mw/papa-wadandaula-kamba-ka-imfa-ya-diego-maradona/,"November 26, 2020",Izahaki Mwacha
Bambo Wanjatidwa Kamba Kogonana Ndi Anyamata Anayi,"Apolisi m’boma la Dowa akusunga mchitokosi bambo wina wa zaka 21 kamba komuganizira kuti wakhala akugona ndi anyamata anayi a zaka zapakati 10 ndi 17. Watsimikiza za nkhaniyo-M’bumpha Malinga ndi wofalisa nkhani za apolisi m’bomalo Sub Inspector Gladson M’bumpha, bamboyu Innocent Poita wakhala akuchita izi kuyambira mchaka cha 2016 kufikira mwezi wa November chaka chino pomwe wanjatidwa. M’bumpha wati bamboyu wakhala akuchita za chiwerewere ndi anyamatawa akapita kwawo kukaonera kanema pa lamya ya bamboyo. “Ndizoonadi kuti tamanga a Poita kamba koti amagona ndi ana a zaka zapakati pa 10 ndi 17 ndipo iwo akhala akuchita zimenezi anawa akapita kunyumba kwake kukawonera filimu,” anatero M’bumpha. M’bumpha wati Poita wamangidwa pomwe apolisi anachita kafukufuku ndipo ati akaonekera ku bwalo la milandu posachedwapa.",https://www.radiomaria.mw/bambo-wanjatidwa-kamba-kogonana-ndi-anyamata-anayi/,"November 26, 2020",Izahaki Mwacha
Anthu Akukumba ‘Golide’ mu Nkhalango Yotetezedwa ya Nkhotakota,"Nthambi yoyang’anira malo otetezedwa a Nkhotakota yadandaula ndi kukula kwa mchitidwe okumba miyala ya mtengo wapatali mosavomelezeka womwe anthu akuchita pafupi ndi malo osungira nyama a m’boma la Nkhotakota. Mkulu oyang’anira malowa a Samuel Kamoto ndi omwe anena izi polankhula ndi Radio Maria Malawi. Kamoto: Anthu akukhulupilira kuti mu nkhalangomu muli golide Iwo ati anthu a m’madera ozungulira malowa akulowelera malo osungira nyamawa zomwe zikusokoneza zosamalira nyama zotetezedwazi. “Anthu akukhulupilira kuti kuzungulira pa malowa pali miyala ya mtengo wapatali ya golide zomwe zachititsa kuti ayikepo chidwi chokumbachi,” anatero a Kamoto. A Kamoto ati pali kuthekera koti anthu okumba miyalawa atha kulowelera mkati mwa malowa zomwe zitha kuthawitsa nyamazi. Mwazina, a iwo atinso mchitidwewu wasokonezanso kwambiri ntchito za ulimi wa mthilira kumbali ina ya mitsinje yomwe ili m’mbali mwa malowa kamba koti madzi anawuma ndi kukumba komwe kukuchitikaku ndipo apempha magulu okhudzidwa kuti abwere pamodzi pofuna kulimbana ndi vutoli.",https://www.radiomaria.mw/anthu-akukumba-golide-mu-nkhalango-yotetezedwa-ya-nkhotakota/,"November 26, 2020",Izahaki Mwacha
Malawi Under 17 Yagonja ndi Timu ya Angola,"Mphunzitsi wa timu ya Malawi ya anyamata osapyola zaka 17, Deklerk Msakakuona wati ali ndi nchito yayikulu yoti agwire kuti timuyi ichite bwino kutsogoloku Akuti ali ndi ntchito yaikulu-Msakakuona Iye wanena izi pomwe timuyi yagonjanso ndi timu ya Angola ndi zigoli zisanu ndi ziwili kwa chimodzi (7-1) mu mpikisano wa COSAFA Youth Championship omwe ukuchitika mdziko la South Africa. Malawi idagonjanso ndi timu ya Zambia ndi zigoli zisanu ndi chimodzi kwa ziwili (6-2) komanso inafanana mphamvu ndi timu ya South Africa pogoletsana zigoli ziwiri kwa ziwiri. Mmene zateremu Malawi ikumananso ndi timu ya Angola pa 29 November 2020 pokanganirana malo a panambala 4 ndi 3 pomwe Zambia isewere ndi South Africa pofuna kupeza yemwe akhare pa nambala 1 ndi 2.",https://www.radiomaria.mw/malawi-under-17-yagonja-ndi-timu-ya-angola/,"November 26, 2020",Izahaki Mwacha
Chisankho Chachibwereza Chichitika pa 15 December,"Bungwe loyendetsa chisankho mdziko muno la Malawi Electoral Commission (MEC) lalengeza kuti chisankho cha chibwereza chomwe bwalo la milandu linagamula kuti chichitikenso m’madera atatu a mdziko muno chichitika pa 15 December chaka chino. Kachale: Anthu opikisana sakusintha Wapampando wa bungweli Justice Dr. Chifundo Kachale ndi yemwe walengeza izi pa msonkhano wa atolankhani omwe bungweli linachititsa lero mu mzinda wa Lilongwe. Zimenezi zikutanthauza kuti chisankhochi chichitika mdera la kuzambwe m’boma la Mangochi, kumpoto chakumvuma m’boma la Mangochi komanso kumpoto m’boma la Phalombe. Potengera kuti chisankhochi ndi chobwereza chifukwa bwalo la milandu linapeza mavuto ena ndi ena, Dr. Kachale ati onse omwe anagwira ntchito pa chisankho chomwe chinakanidwa ndi bwalo la milanduchi, padakalipano saloredwa kugwiranso ntchitoyi. Iwo ati omwe apikisane pa chisankhochi ndi okhawo omwe anapikisana nawo pa chisankho choyambacho komanso anthu amwe atavote ndi omwe anavota pa chisankho choyamba zomwe zikutanthawuza kuti sipakahalanso anthu atsopano olembetsa mkaundula wa voti pa chisankhochi.",https://www.radiomaria.mw/chisankho-chachibwereza-chichitika-pa-15-december/,"November 20, 2020",Izahaki Mwacha
Flames Under 17 Yafanana Mphamvu ndi Timu ya Botswana,"Timu ya mpira wa miyendo ya dziko lino ya anyamata osapyola zaka 17, yafanana mphamvu ndi timu ya Botswana pogoletsana zigoli ziwiri – ziwiri mu mpikisano wa COSAFA Youth Championship omwe ukuchitikira mdziko la South Africa Akuti timu yake ipambana-Msakakuona Poyankhulapo masewerowa atatha, mphunzitsi wa timuyi Deklerk Msakauona wati anyamata ake asewera bwino ngakhale adalimo ochepa kaamba ka kutulutsidwa kwa m’modzi mwa anyamatawa pa mphindi zisanu zoyambilira zamasewerowa. Pamenepa Msakakuona wati ali ndi chikhulupiliro kuti anyamatawa achita bwino mu mpikisanowu. Timuyi ikuyembekezeka kukhala ndi masewero ena ndi timu ya dziko la Zambia pa 22 November ndipo idzatsiriza pa 25 November pomwe idzasewere ndi timu ya Comoros. Padakalipano malipoti akusonyeza kuti matimu a Botswana, Angola, Comoros komanso Eswatini awatulutsa mu mpikisanowu kaamba kogwiritsa ntchito anyamata omwe ndi a zaka zopyola 17.",https://www.radiomaria.mw/flames-under-17-yafanana-mphamvu-ndi-timu-ya-botswana/,"November 20, 2020",Izahaki Mwacha
Coronavirus Wavumbulutsa Mavuto Ochuluka a Anthu Osauka-Papa,"Mtsogoleri wa mpingo wa katolika pa dziko lonse Papa Francisco wati mliri wa Coronavirus wawonetsa mavuto ochuluka omwe anthu osauka amakumana nawo. Mu uthenga wake wa pa kanema omwe likulu la mpingo wa katolika pa dziko lonse latulutsa lachinayi, Papa wayamba ndi kuthokoza omwe akonza msonkhano wokambirana za mavuto osiyana-siyana omwe mliri wa Coronavirus wabweretsa pakati pa anthu osauka ndipo wati ndi chikhulupiliro chake kuti msonkhanowu uyala mfundo zothandiza maka kuti ulemerero wa munthu aliyense ulemekezedwe. Iye wati mliri wa Coronavirus waika pa mbalambanda mavuto a nkhaninkhani omwe anthu osauka amakumana nawo tsiku ndi tsiku, kotero ndi kofunika kukhazikitsa mfundo zothyakuka zothandizira anthu osauka. Papa Francisco wati mpingo wa katolika ukuyenera kuyamba kusinkhasinkha ndi kupeza njira zothandizira anthu osauka omwe akukumana ndi mavuto osaneneka kaamba ka mliri wa Coronavirus. Papa Francisco watsindika kufunika kwa chikondi pakati pa anthu kuti choncho azitha kugawana mphatso zosiyana-siyana pakati pawo. Iye wamaliza ndi kunena kuti umodzi ndi chilungamo ndi zofunika kwambiri pakati pa anthu.",https://www.radiomaria.mw/coronavirus-wavumbulutsa-mavuto-ochuluka-a-anthu-osauka-papa/,"November 20, 2020",Izahaki Mwacha
Ambuye Stima Apempha Atsogoleri A Zipembedzo Adzithandiza Ovutika Mosayang’ana Nkhope,"Episkopi wa dayosizi ya Mangochi Ambuye Montfort Stima apempha atsogoleri a mipingo ndi zipembedzo kuti adzigwira ntchito yothandiza anthu ovutika mopanda tsankho. Ambuye Stima anena izi lachinayi m’mudzi mwa Bwanasenje mfumu yaikulu Kawinga m’boma la Machinga pamene anayendera a Mussa Paulo a chipembedzo cha chisilamu omwe amadwala nthenda ya misala. Ambuye Stima ndi Mussa (wavala malaya akuda) Iwo ati chikhristu chiziwonekera pochita zinthu zothandiza anthu ena omwe akusowa chithandizo osati pa kungolankhula ndi pakamwa pokha. Malinga ndi a Twaibu Aliseni omwe ndi amalume a Mussa Paulo, matenda a misalawa anayamba mchaka cha 2009 ndipo mchaka cha 2017 Mussa anasowa pakomopo kufikira mchaka cha 2019 pomwe anapezeka ali mdziko la Zambia. Ali ku Zambia episkopi wa dayosizi ya Mongu ambuye Evance Chinyama Chinyemba anamuwona akuyendayenda pa malo ena ndipo iwo anamutenga ndi kuyamba kumusamalira. Atayamba kupezako bwino, Mussa ndi pomwe anafotokozera ambuye chinyemba kuti iye kwawo ndi ku Malawi m’boma la Machinga. Kuyambira apa ambuye Chinyemba anafotokozera episkopi wa dayosizi ya Zomba ambuye George Desmond Tambala za nkhaniyi omwe anawalumikizitsa ndi ambuye Montfort Stima a dayosizi ya Mangochi komwe ndi mbali yomwe Mussa amachokera. Anamusamalira Mussa-Ambuye Chinyemba Pamenepa ambuye Stima komanso ambuye Chinyemba anayamba kukonza dongosolo loti Mussa abwere mdziko muno kuchokera mdziko la Zambia ndipo atafufuza njira za boma anawona kuti zitenga nthawi yaitali kwambiri kuti mussa afike mdziko muno ndipo m’malo mwake analumikizana ndi ma episkopi a madayosizi a Lusaka komanso Chipata kuti amuthandizire Mussa kuyenda bwino ndipo bungwe la chilungamo ndi mtendere Catholic Commission for Justice and Peace (CCJP) mu dayosizi ya Mangochi ndi lomwe linakamutenga Mussa pa chipata cha Mwami omwe ndi malire a dziko lino ndi dziko la Zambia ndi kukamusiya kumudzi kwawo ku Machinga. Pa 19 November ndi pomwe ambuye Montfort Stima anakamuyendera Mussa kumudzi kwao ndipo m’mawu awo ambuye Stima anayamikira ambuye Chinyemba a dayosizi ya Mongu mdziko la Zambia kaamba ka mtima wawo wa chifundo pomusamala Mussa ngakhale anali munthu osamudziwa komanso wa chipembedzo china. Pamenepa iwo apempha mipingo ndi zipembedzo zina kuti zitengerepo chitsanzo pa zomwe ambuye Chinyemba achita pokonda kuthandiza anthu mosayang’ana nkhope ponena kuti imeneyi ndiyo ntchito ya atumiki a Mulungu. Ambuye Stima pamodzi ndiabale ake a Mussa Polankhulapo Mussa yemwe anati tsopano akupezako bwino anayamikira ambuye Chinyemba a mdziko la Zambia kaamba komusamala bwino pa nthawi yomwe anali mdziko la Zambia kwa pafupifupi chaka chathunthu. Ndipo nawo malume ake a Mussa a Twaibu Aliseni anati ndi okondwa kwambiri pokumananso ndi m’bale wawo kaamba koti samaganiza kuti angazakumane nayenso. Iwo ayamikira ambuye Montfort stima komanso mpingo onse wa katolika omwe wathandizira kumuchotsa Mussa mdziko la Zambia ndi kubwera naye kumudzi. Padakalipano Mussa akupitilirabe kulandira thandizo la mankhwala ku matendawa ndipo pali chiyembekezo chakuti akhala bwino posachedwapa.",https://www.radiomaria.mw/ambuye-stima-apempha-atsogoleri-a-zipembedzo-adzithandiza-ovutika-mosayangana-nkhope/,"November 20, 2020",Izahaki Mwacha
Papa Wati Akhristu Akhale Ozama M’mapemphero,"Mtsogoleri wa mpingo wa katolika pa dziko lonse Papa Francisco wati akhristu akuyenera kutsanzira Amayi Maria pokhala ozama m’mapemphero. Popitiriza kulankhulapo pa mutu wa mapemphero kuchokera m’chipinda chosungira ma buku (Vatican Apostolic Library) Papa Francisco wati Amayi Maria ndi munthu yemwe adakhulupirira mapemphero komanso kukhala womvera Mulungu. Pa chifukwa ichi iye wati Amayi’wa ndi chitsanzo cheni-cheni cha momwe m’khristu aliyense akuyenera kuyendetsera moyo wake pokhala womvera Mulungu komanso pokhala ndi njala yocheza ndi Mulungu kudzera m’mapemphero. Papa Francisco wati Amayi Maria adawonetsa kumvera kwawo, kukhulupilira kwawo komanso kukonda mapemphero. Iye wati monga Amayi Maria akhristu akuyenera kutsegula mitima yawo kwa Mulungu. Papa Francisco wati potsegula mitima yao kwa Mulungu akhristu amakhala okonzeka kukumana ndi zokhumudwitsa za moyo uno koma pa nthawi yomweyo osataya mpang’ono pomwe chikhulupiriro chao. Iye wamaliza potsindika kuti Amayi Maria ndi Amayi a Mulungu komanso a Mpingo (Mother of God and of the Church).",https://www.radiomaria.mw/papa-wati-akhristu-akhale-ozama-mmapemphero/,"November 19, 2020",Izahaki Mwacha
Ndende ya Mikuyu Iyamba Kukhala Ndi Chakudya Chokwanira,"M’modzi mwa akulu-akulu a nthambi za ndende mdziko muno Commissioner Clement Kainja wati akufunitsitsa kuti mndende za mdziko muno mudzikhala chakudya chokwanira. Commissioner Kainja yemwenso ndi mkulu woyang’anira za ulimi mndende za mdziko lino, amalankhura izi lachiwiri lapitali ku ndende yosungira ana opalamula milandu, ya Mikuyu m’boma la Zomba pomwe amalandira scheme ya zaulimi yogwiritsa ntchito magetsi a mphamvu ya dzuwa yomwe ndi ya ndalama zokwana 40 Million Kwacha kuchokera ku mabungwe a United Purpose, Save The Children komanso Concern World Wide. Ndende ya Mikuyu ku Zomba Iwo ati sikimu imeneyi ichititsa kuti adzilima kawiri kapena katatu pa chaka zomwe zithandize kuti adzikhala ndi chakudya chokwanira komanso kuti akakolora chimanga chambiri china adzitha kugulitsa kuti ndalama zake adziphunzitsira akayidi maluso osiyanasiyana kuti akatuluka ku ndende adzikatha kudziyimira pawokha. Polankhulanso pa mwambo-wo mkulu woyendetsa mapulogalamu ku bungwe la United Purpose komanso yemwe akutsogolera ndondomeko imeneyi mayi Esther Mweso anati akuyembekezera kuti sikimu imeneyi iwathandiza kulima chakudya chokwanira choti adzitha kuwadyetsa akayidi ku ndendeyi. M’mawu ake mkulu woyendetsa mapulogalamu ku bungwe la Save The Children a Frank Mwafulirwa ati bungwe lawo limayang’ana nkhani zokhudza ana choncho anawona kuti ndi chinthu cha nzeru kuti athandize ana omwe akupezeka ku ndende ya Mikuyu.  Mabungwe atatuwa, posachedwapa anaperekanso makina ophikira oyendera mphamvu ya dzuwa ku ndende ya m’boma la Mulanje.",https://www.radiomaria.mw/ndende-ya-mikuyu-iyamba-kukhala-ndi-chakudya-chokwanira/,"November 19, 2020",Izahaki Mwacha
Bungwe la UJAMAA Lapempha Anthu Aleke Kuchitira Nkhanza Ana,"Mkulu wa bungwe lolimbana ndi nkhanza kwa ana la UJAMAA Pamodzi m’boma la Machinga a Rahaman Perusi walangiza anthu kuti aleke kuchitira nkhanza ana ndi cholinga choti akwaniritse zolinga zawo. A Perusi alankhula izi lachitatu pa sukulu ya Namalasa m’bomali pamene amakhazikitsa project ya Spotlight Initiative yomwe cholinga chake ndi choti anawa adziwulula nkhanza zomwe amakumana nazo m’madera komanso m’makomo momwe amakhala. Mwapadera patsikuli anawa anaphunzitsidwanso njira zopewera mliri wa COVID-19. Polankhulanso m’modzi mwa ophunzira omwe anali nawo pa mwambo-wu ­­­­­­­­­­Suwema Wilesi wati ndi zoona kuti ana amachitilidwa nkhanza koma kuti samaulura za izi kamba ka mantha. Mwa zina mu projecti-yi, anawa ayikidwa m’magulu omwe mwa zina azithandizidwa njira za m’mene angawululire nkhanza zomwe azikumana nazo. Bungwe la UJAMAA Pamodzi limagwira ntchito m’madera a mfumu yaikulu Nsanama, Mlomba ndi Ngokwe m’boma la Machinga.",https://www.radiomaria.mw/bungwe-la-ujamaa-lapempha-anthu-aleke-kuchitira-nkhanza-ana/,"November 19, 2020",Izahaki Mwacha
‘Atolankhani Ndi Othandiza Pophunzitsa Achinyamata Kudziletsa Kugwiritsa Ntchito Mankhwala Ozunguza Ubongo’,"Bungwe la Youth Net and Counselling (YONECO) lati atolankhani ndi ofunika kwambiri pophunzitsa achinyamata kudziletsa pa nkhani zogwiritsa ntchito mankhwala ozunguza bongo. Mkandawire: Atolankhani ndi ofunika pa ntchitoyi Mkulu wa bungweli a Macben Mkandawire ndi omwe anena izi pambuyo pa maphunziro a masiku awiri omwe bungweli linakonzera atolankhani ndi cholinga chowadzindikiritsa za project yomwe bungweli likuchita m’boma la Mangochi pa nkhani yolimbana ndi mchitidwe wogwiritsa ntchito mankhwala ozunguza ubongo pakati pa achinyamata a zaka za pakati pa 10 mpaka 24. Iwo ati achinyamata omwe amagwiritsa ntchito mankhwala ozunguza bongo, maganizidwe awo amakhala opelewera ndipo zimakolezera nkhanza pakati pawo. Pamenepa a Mkandawire apempha achinyamata kuti apewe kugwioritsa ntchito mankhwala ozunguza ubongo ponena kuti ali ndi kuthekera kosokoneza tsogolo lawo. Project-yi yomwe yomwe ndi yoyeselera, ndi ya miyezi inayi ndippo ikuyembekezeka kutha mu mwezi wa December.",https://www.radiomaria.mw/atolankhani-ndi-othandiza-pophunzitsa-achinyamata-kudziletsa-kugwiritsa-ntchito-mankhwala-ozunguza-ubongo/,"November 19, 2020",Izahaki Mwacha
Anjatidwa Kamba Kolemba Anthu 95 Achinyengo Mu Ndondomeko Ya Zipangizo Za Ulimi Zotsika Mtengo,"Apolisi m’boma la Dedza amanga mkulu wina ogwira ntchito m’boma pomuganizira kuti akukhudzidwa ndi kupezeka kwa mayina achinyengo okwana 95 pa ndondomeko ya zipangizo za ulimi zotsika mtengo mdera la Mayani m’bomalo. Wachiwiri kwa wofalitsa nkhani za apolisi m’bomalo Sergeant Cassim Manda wati mkuluyu Gerald Kayambanitsa wa zaka 43 yemwe amagwira ntchito ngati owona za ziweto pansi pa unduna wa zaulimi mdera la Mayani, anapatsidwa ntchito yolemba mayina a anthu oti apindule ndi ndondomekoyi ndipo iye anapanga mudzi wa bodza omwe unali ndi anthu 95 omwe sakudziwika. Padakalipano apolisi ayamikira mafumu poneneza mkuluyu ku polisi atazindikira kuti anthu omwe analembedwa si a mdera lawo ndipo achenjeza onse ogwira ntchito m’boma komanso omwe akugulitsa zipangizozi kuti agwire ntchito yawo moyenera ponena kuti akapanda kutero anjatidwa. Kayambanitsa yemwe amachokera m’mudzi mwa Mikuta mfumu yaikulu Tambala m’boma lomwelo la Dedza akuyembekezeka kukawonekera ku bwalo la milandu ndi kukayankha mlandu wolemba zinthu za bodza, kusintha mayina oyenera komanso kugwiritsa ntchito ofesi yake molakwika.",https://www.radiomaria.mw/anjatidwa-kamba-kolemba-anthu-95-achinyengo-mu-ndondomeko-ya-zipangizo-za-ulimi-zotsika-mtengo/,"November 18, 2020",Izahaki Mwacha
Anthu Awiri Afa pa Ngozi ya pa Nsewu M’boma la Nsanje,"Anthu awiri afa galimoto ziwiri zitawombana mu nsewu wa Khulubvi m’boma la Nsanje. Malinga ndi mneneri wa apolisi m’bomalo Sub Inspector Agness Zalakoma, ngoziyi yachitika m’mudzi mwa Magulugulu ndipo yakhudza galimoto ya mtundu wa minibus nambala yake NA 5143 yomwe imayendetsedwa ndi a Robert Godfly a zaka 33 omwe pa nthawiyi amachokera ku Bangula kupita ku Nsanje. Atafika pa malopa, dalaivalayu analephera kuwongolera bwino zomwe zinachititsa kuti aphonye nsewu ndi kukawomba njinga yamoto yomwe imabwera kutsogolo kwawo yomwe inanyamula anthu awiri. Kutsatira izi anthu onse awiri omwe anali pa njingayi omwe ndi a Mofati Bilinjala a zaka 22 ndi a Samuel Fote a zaka 24 onsewa a kwa mfumu yaikulu Tengani m’boma lomwelo la Nsanje anafera pomwepo kaamba koti anavulala kwambiri m’mutu. Pakadalipano apolisi amanga dalaivala wa galimoto-yi Robert Godfrey yemwe ndi wa m’mudzi mwa Thudzu mfumu yaikulu Maseya m’boma la Chikwawa ndipo akuyembekezera kukawonekera kuk bwalo la milandu ndi kukayankha mlandu opha anthu kamba koyendetsa galimoto mosasamala.",https://www.radiomaria.mw/anthu-awiri-afa-pa-ngozi-ya-pa-nsewu-mboma-la-nsanje/,"November 18, 2020",Izahaki Mwacha
Chaka cha Baibulo Chazamitsa Miyoyo ya Akhristu mu Mpingo,"Chaka cha baibulo akuti chathandiza kuzamitsa miyoyo ya akhristu ambiri mu mpingo wakatolika m’dziko muno. Mkulu wa kuofesi yowona za baibulo mu dayosizi ya Dedza bambo Anthony Kadyampakeni ndi omwe anena izi polankhula ndi Radio Maria Malawi. Iwo ati alankhula izi potsatira malipoti omwe ofesi yawo yapeza okhudza momwe chakachi chayendera ngakhale kuti madayosizi ena mdziko muno ayamba kale kutsekera chakachi. “Anthu akhala akulimbikitsidwa kukhala akhristu okonda kuwerenga baibulo ndipo kuti aliyense akhale nalo. Takhala tikuchita mapologalamu osiyanasiyana m’mawailesi athu a mpingo wa katolika ndi cholinga choti azindikire za baibulo. Chaka cha baiubulo chinatsekedwa pa 4 October mchaka cha baibulo ndipo mwambowu unachitikira ku dayosizi ya Mzuzu. Malinga ndi bambo Kadyampakeni, ma dayosizi onse omwe sanatsekerebe chakacha, achita izi pa 22 November chaka chino.",https://www.radiomaria.mw/chaka-cha-baibulo-chazamitsa-miyoyo-ya-akhristu-mu-mpingo/,"November 18, 2020",Izahaki Mwacha
Papa Wapepesa Dziko La Ecuador Pa Imfa Ya Cardinal Chiriboga,"Mtsogoleri wa mpingo wa katolika pa dziko lonse Papa Francisco watumiza uthenga wopepesa ku mpingo wa katolika m’dziko la Ecuador potsatira imfa ya Cardinal Vela Chiriboga. Cardinal Chiriboga Mu uthenga wake kwa Archbishop Alfredo José Espinoza Mateus wa ku Quito mdziko la Ecuador, Papa Francisco wati ndi wa chisoni chachikulu kumva za imfa ya Cardinal Raúl Eduardo Vela Chiriboga. Papa Francisco wati akukumbukira bwino ntchito zotamandika zomwe Cardinal Chiriboga adagwira potumikira Mpingo mwa toto moyo. Iye wapepesa mpingo wa klatolika mdziko la Ecuador komanso wati kudzera m’mapemphero ali pafupi ndi banja lofedwa pa nthawi yovutayi. Papa Francisco wamaliza ndi kupempherera mzimu wa Cardinal Chiriboga kuti uwuse mu mtendere wosatha ndipo wapereka madalitso ake (Apostolic Blessing) ku Mpingo wa Katolika m’dzikolo. Mwa zina m’chaka cha 2015 Cardinal Chiriboga adali nthumwi ya padera ya Papa Francisco ku chaka cha Ukaristia (10th National Eucharistic Congress) m’dziko la Peru. Cardinal Chiriboga yemwe adali Archbishop wa Archdiocese ya Quito m’dziko la Ecuador kuyambira 2003 mpaka 2010 wamwalira laMulungu pa 15 November 2020 ali ndi zaka 86 ndipo wamwalira ali Archbishop wopuma (Archbishop Emeritus) wa Archdiocese ya Quito.",https://www.radiomaria.mw/papa-wapepesa-dziko-la-ecuador-pa-imfa-ya-cardinal-chiribonga/,"November 18, 2020",Izahaki Mwacha
Chipani Cha Asisteri Cha Presentation Chili Ndi Malingaliro Ofikira Madayosizi Ena,"Muyambitsi wa chipani cha asisteri cha Presentation mdziko muno, Sister Luwiza Dzikolidaya ati ndi okhutira ndi momwe ntchito za chipanichi zikuyendera. Chipanichi akuti chikukula Sister Dzikolidaya awuza Radio Maria Malawi kuti kuchoka pomwe iwo anayambitsa chipanichi mchaka cha 1968 ndi upangiri wa malemu Ambuye Cornelius Chitsulo omwe anali episkopi wa dayosizi ya Dedza panthawiyo, maso-mphenya awo anaphelezera pomwe pano chipanichi chikukula tsiku ndi tsiku ndipo padakalipano ali m’malingaliro ofikira ku madayosizi ena Iwo ati chipanichi chomwe likulu lake lili ku St. Martin De Pores Parish ku Dedza ndipo padakalipano chikutsogoleredwa ndi Sister Agatha Ziyaye, cholinga chake ndi chofuna kufikira anthu ovutikitsitsa, amayi amasiye, anthu okalamba komaso othodwa. Pamenepa Sister Dzikolidaya apempha atsikana onse omwe ndi a mpingo wa katolika ndipo makolo awo ndi achikhristu kuti ngati akumva kuyitana alowe mchipanichi ndi cholinga choti chipitilire kukula.",https://www.radiomaria.mw/chipani-cha-asisteri-cha-presentation-chili-ndi-malingaliro-ofikira-madayosizi-ena/,"November 17, 2020",Izahaki Mwacha
Achinyamata Apempha Boma Liwathandize Kukhala Odzidalira,"Mgwirizano wa mabungwe achinyamata wa Jalasi Youth Network (JAYNET) m’boma la Mangochi, wapempha boma kuti lithandize achinyamata a mdera la Sub T/A Mkata pa kuthekera komwe alinako kuti akhale mzika zodzidalira. Wapampando wa bungweli Zakaria Alisa ndi yemwe wanena izi pa msonkhano omwe bungweli linakonza ndi adindo osiyanasiyana a mdera lawo. Masamba: Azichita business yopindulira anthu akudera Iye wati achinyamata a mderali ali ndi kuthekera kochita zinthu zosiyanasiyana zomwe ndi zothandiza pa moyo wawo koma akungosowa opangiri wapadera ochokera ku boma komanso mabungwe. “Achinyamata a kuno tili ndi kuthekera chifukwa timapanga zinthu zosiyanasiyana pa tokha koma timafuna boma litatithandiza kuti tipite patsogolo kuti miyoyo yathu isnthe osati ingokhala momwe ililimu,” anatero Alisa. Polankhulapo yemwe anali mlendo wolemekezeka pa mwambowu phungu wa derali mayi Francesca Masamba anati ayesetsa kuthandiza achinyamatawa mu njira zosiyana siyana kuti athandizenso pa ntchito yotukula dziko lino. “Akamachita business asangochita chifukwa anthu enanso akuchita koma awone zinthu zomwe zikusweka ku dera. Akatero ndiye kuti achita business yomwe ikhale yopindulira anthu a dera lino ndipo pambuyo pakenso iyeyo monga wachinayamata apezapo phindu lokwanira,” anatero Masamba.",https://www.radiomaria.mw/achinyamata-apempha-boma-liwathandize-kukhala-odzidalira/,"November 17, 2020",Izahaki Mwacha
Alangiza Apolisi Adzidalira Mulungu pa Ntchito Yawo,"Mkulu wa apolisi mdziko muno Dr. George Kainja wapempha apolisi kuti adzidalira Mulungu pogwira ntchito zawo, ndi kukhala okhulupilika nthawi zonse. Dr. Kainja anena izi pa mwambo wokumbukira apolisi khumi ndi anayi omwe anamwalira akugwira ntchito mzaka zitatu zadutsazi. Kainja: Dalirani Mulungu nthawi zonse Iwo ati munthu wodalira Mulungu, amagwira ntchito zake mokhulupilika pothana ndi anthu ophwanya malamulo. Polankhulapo mkulu owona za uzimu ku likulu la apolisi mdziko muno bamboo Steven Likhutcha anati mwambowu ndi ofunikira kwambiri pakati pa apolisi ndipo wapempha apolisi kuti adzikonda Mulungu pa ntchito yawo. Mkulu wa asilikali a nkhondo yapansi ku Malawi Defence Force (MDF) Major General Elias Mpaso anali nawo pa mwambowu ndipo anakayala nkhata pamodzi ndi wamkulu wa apolisiyu. Patsikuli mkazi wa wapolisi yemwe anaphedwa ndi anthu pa zipolowe kwa Nsundwe mu mzinda wa Lilongwe a Usumani Imedi anakayala nawonso nkhata patsikuli.",https://www.radiomaria.mw/alangiza-apolisi-adzidalira-mulungu-pa-ntchito-yawo/,"November 17, 2020",Izahaki Mwacha
"Papa Wati ndi Wokhudzidwa ndi Ngozi za ku Phillipines, Romania",Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ngozi zomwe zachitika m’maiko a Phillipines ndi Romania. Poyamba iye wati ndi wokhudzidwa chifukwa cha mphepo yowopsa ndi mvula yambiri zomwe zachititsa kuti madzi asefukire ndi kuwononga miyoyo ndi katundu m’dziko la Philippines. Papa’yu wafotokozanso chisoni chake kaamba ka moto omwe waononga chipatala chomwe chimathandiza anthu odwala nthenda ya Covid-19 m’dziko la Romania. Iye watsimikizira anthu a m’maiko awiriwa kuti kudzera m’mapemphero ali nawo limodzi pa nthawi yovutayi. Malipoti ati anthu 67 afa potsatira mphepo yoopysa ndi mvula m’dziko la Philippines pamene ku Romania anthu khumi afa ndipo ena ambiri avulala pa ngozi ya moto womwe waononga chipatala chomwe chakhala chikuthandiza anthu odwala nthenda ya Covid-19.,https://www.radiomaria.mw/papa-wati-ndi-wokhudzidwa-ndi-ngozi-za-ku-phillipines-romania/,"November 17, 2020",Izahaki Mwacha
Papa Wapempha Atsogoleri a Dziko la Ivory Coast Akambirane,Mtsogoleri wa mpingo wa katolika pa dziko lonse Papa Francisco wapempha atsogoleri a mdziko la Ivory Coast kuti athetse mavuto omwe ali mdzikolo pochita zokambirana. Polankhula kwa anthu omwe anasonkhana pa bwalo la Saint Peter’s Square ku Vatican Papa Francisco wati ndi wokhudzidwa ndi zipolowe zomwe zikuchitika m’dziko la Ivory Coast zomwe zachititsa kuti anthu ena afe ndipo ena kuthawa m’dzikolo. Iye wati mavuto a m’dzikolo angathe pokhapokha ngati atsogoleri atabwera pamodzi ndi kuchita zokambirana. Pamenepa iye wapempha mapemphero opempherera anthu a m’dzikolo maka kuti pakhale umodzi pakati pa anthu kudzera mu njira yokhululukirana ndi kukhalitsana bwino ngati ana a banja limodzi. Bungwe loona za chisankho m’dziko la Ivory Coast lidalengeza kuti President Alassane Quattara ndi yemwe adapambana pa chisankho cha m’dzikolo koma anthu ena akutsutsa izi ponena kuti President Quattara sanayenere kuima nao pa chisankhocho ponena kuti walamulira kale zaka kkhumi kotero kusankhidwa kwake ndi kuphwanya malamulo a dzikolo. Anthu oposa 16 aphedwa ndipo anthu oposa 8000 athawa m’dzikolo kaamba ka zipolowezi.,https://www.radiomaria.mw/papa-wapempha-atsogoleri-a-dziko-la-ivory-coast-akambirane/,"November 16, 2020",Izahaki Mwacha
Apempha a Katekisti Adzilandira Sacrament la Kulapa,"Akatekisti a mu dayosizi ya Mangochi awapempha kuti akhale okonda kupemphera komanso kulandira sacrament la kulapa. Bambo Enerst Mwinganyama ndi omwe anena izi pa m’bindikiro wa sabata imodzi omwe dayosiziyi inakonzera atumikiwa ku St. Mary’s Pastoral Centre mu dinale ya Mpiri. A katekisti omwe achita m’bindikirowo Bambo Mwinganyama anati ngati atumiki a mpingo akatekistiwa akuyenera kumawonetsa zitsanzo zabwino kwa akhristu awo pokhala m’moyo wodziyeretsa nthawi zonse. “Ndimafuna kuti iwowo adzindikire kuti ndi anthu ndi munthu aliyense amachimwa. Koma ngati atsogoleri akuyenera kupereka chitsanzo chabwino kwa anthu omwe akuwatsogolera pokonda sacrament la kulapa komanso kukonda kupemphera kwambiri,” anatero bambo Mwinganyama. Polankhulanso m’modzi mwa akatekisti omwe anali nawo pa m’bindikiro-wu a Ellias Adriano a parish ya Kapire anati m’bindikirowo wawathandiza kuzamitsa moyo wawo wa uzimu ndipo akabwelera m’malo omwe amatumikira, akatumikira bwino akhristu awo. M’bindikirowu unachitika pa mutu woti ‘Kubatizidwa Ndi Kutumidwa’.",https://www.radiomaria.mw/apempha-a-katekisti-adzilandira-sacrament-la-kulapa/,"November 16, 2020",Izahaki Mwacha
CFM Yati Ndi Yokhudzidwa Ndi Nkhanza Kwa Amayi,"Bungwe la mabanja mu mpingo wa katolika la Christian Family Movement (CFM) lati ndi lokhudzidwa ndi kuchuluka kwa nkhani zogwililira ana m’dziko muno. Wapampando wa bungwe-li a Kelvin Chifunda awuza Radio Maria Malawi kuti pakufunika kuti abambo m’dziko muno aphunzitsidwe ndi kumvetsa bwino za udindo wawo pa chisamaliro cha ana. Bungwe la mabanja mu mpingo wa katolika Iwo ati m’chitidwe ogwililira ana uli ndi kuthekera kosokoneza tsogolo la msungwana, mpingo ngakhalenso dziko, choncho ndi kofunika kuti boma libwere ndi malamulo okhwima omwe athandizire kuteteza ana ku m’chitidwe oyipawu. “Ife zikutipatsa mantha ndipo sitikudziwa kuti tsogolo la ana amenewa ndi lotani. Nkhanza zimenezi zitha kukhudza tsogolo lawo, chitukuko mdziko sichingayende komanso mpingo sungapite patsogolo nagti amayi asakutenga gawo. Tiyeni anawa tiwatenge ngati ana athu chifukwa ndikukhulupilira kuti munthu wina agwililire mwana wathu sitingakondwere nazo,” anatero a Chifunda. Pamenepa iwo apemphanso mabungwe omwe amawona za ufulu wa amayi ndi ana kuti adziyika abambo m’mabungwewa ndi cholinga choti abambo asamawone ngati akusalidwa pa zinthu zina zomwe zingachititse kuti adzichitira nkhanza amayi. A Chifunda apempha abambo kuti adzikonda kupemphera poleka kusiyira mapemphero amayi okha ndipo apemphanso atsogoleri a mipingo kuti apemphelere dziko lino kuti chiwanda choyipachi chichoke pakati pa abambo a mdziko muno.",https://www.radiomaria.mw/cfm-yati-ndi-yokhudzidwa-ndi-nkhanza-kwa-amayi/,"November 16, 2020",Izahaki Mwacha
Ambuye Stima Apempha Atolankhani Afufuze Gwero la Nkhanza Kwa Amayi,"Atolankhani achikatolika awapempha kuti athandize adindo pofufuza ndi kubweretsa poyera nkhani zokhudza nkhanza zomwe amayi ndi atsikana akukumana nazo mdziko muno. Wapampando owona za zofalitsa nkhani komanso kafukufuku ku likulu la mpingo wa katolika mdziko muno ku Episcopal Conference of Malawi (ECM) Ambuye Montfort Stima anena izi loweruka ku Lilongwe pa msonkhano wa bungwe la atolankhani achikatolika la Association of Catholic Journalists m’chigawo chapakati. Ambuye Stima omwenso ndi episkopi wa dayosizi ya Mangochi ati nkhanza kwa amayi, komanso atsikana zikuchuluka kwambiri ndipo mpingo ukuyesetsa kulankhulapo kwa akhristu ake komabe ati uthengawu si okwanira kamba koti umafikira anthu ochepa okha poyelekeza ndi momwe atolankhani angachitire pa ntchito yawo yolemba nkhani. “Chikhalidwe chathu chikuyenera kusintha posiya kupereka udindo onse kwa abambo. Zimenezi zimachititsa kuti anyamata akamakula adzikhala ndi maganizo owaonera pansi atsikana ndi kumawachitira nkhanza powaona ngati ndi opanda ntchito,” anatero Ambuye Stima. Iwo apemphanso atolankhaniwa kuti athandize pofalitsa utenga wa kapewedwe ka nthenda ya COVID-19 ponena kuti anthu ambiri atayilira pa nkhaniyi.",https://www.radiomaria.mw/ambuye-stima-apempha-atolankhani-afufuze-gwero-la-nkhanza-kwa-amayi/,"November 16, 2020",Izahaki Mwacha
Papa Wati Mulungu Amamva Mapemphero a Anthu Odzichepetsa,"Mtsogoleri wa mpingo wa katolika pa dziko lonse Papa Francisco wati Mulungu amamva komanso kuyankha mapemphero a anthu odzichepetsa. Malinga ndi malipoti a wailesi ya Vatican, Papa walankhula izi lachitatu ku likulu la mpingowu ku Vatican. Iye wati anthu akuyenera kupemphera nthawi zonse koma modzichepetsa pamaso pake. “Tikuyenera kupemphera nthawi zonse ngakhale pa nthawi yomwe kupemphera kukuvuta, tikuyenera kupemphera nthawi zonse ngakhale pamene zioneka ngati Mulungu saamva ndi kuyankha mapemphero athu,” watero Papa Francisco. Iye wati anthu omwe amapemphera nthawi zonse ndi mtima wao wonse ndipo mosatopa amalandira zomwe apempha kwa Mulungu. Iye wati kuchokera mu fanizo la Ambuye Yesu lofotokoza za mfarisi ndi munthu wokhometsa misonkho zikuonetseratu kuti Mulungu amamva mapemphero a anthu odzichepetsa kotero akhristu akuyenera kukhala anthu odzichepetsa. Papa Francisco wamaliza ndi kunena kuti munthu yemwe amakonda kupemphera satekeseka ndipo sachita mantha koma kuti nthawi zonse amaika zonse m’manja mwa Mulungu",https://www.radiomaria.mw/papa-wati-mulungu-amamva-mapemphero-a-anthu-odzichepetsa/,"November 12, 2020",Izahaki Mwacha
Dziko la Japan Kalasi 6 pa Sukulu ya Kapalamula M’boma la Dedza,"Wachiwiri kwa nduna ya zamaphunziro a Madalitso Kambauwa Wirima ayamikira ubale wabwino omwe ulipo pakati pa dziko lino ndi la Japan pa ntchito yotukula maphunziro mdziko muno. Mayi Wirima anena izi lero pa mwambo wopereka kalasi zisanu ndi imodzi (6) zomwe dziko la Japan lamanga pa sukulu ya pulaimale ya Kapalamula m’boma la Dedza. Kalasizi komanso kuphatikizapo tank ya madzi zomwe bungweli lapereka ndi zandalama zoposa 66 million kwacha. Pamenepa mayi Wirima ati dziko la japan ndi limodiz mwa mayiko omwe amathandiza kwambiri dziko lino m’magawo enanso monga a zaulimi komanso zaumoyo ndipo apempha dzikoli kuti lipitirize kuthandiza dziko lino pamene lachepekedwa. “Ngati unduna wamaphunziro ndofe osangalala kwambiri Kamba ka anzathu aku Japan potipasa ma kalasi 6,” anatero a Wirima. Iwo apempha ana apasukuluwa kusamala makalasiwo komanso apempha anthu akufuna kwabwino kuti azithandiza masukulu ndi zinthu zosiyana-siyana. Polankhulapo wachiwiri kwa mphunzitsi wamkulu pa sukuluyi a Tabitha Sukasuka ati kumangidwa kwa kalasizi kuchepetsa mavuto a malo ophunzilira omwe anali pa sukuluyi.",https://www.radiomaria.mw/dziko-la-japan-kalasi-6-pa-sukulu-ya-kapalamula-mboma-la-dedza/,"November 12, 2020",Izahaki Mwacha
Alimi Adandaula Ndi Kusayenda Bwino Kwa Ntchito Yogulitsa Zipangizo Zaulimi Zotsika Mtengo,"Ntchito yogulitsa zipangizo za ulimi za boma zotsika mtengo akuti ikupitilira kukumana ndi mavuto ambiri m’boma la Ntcheu. Malinga ndi malipoti omwe Radio Maria Malawi yapeza zikusonyeza kuti alimi ambiri ndi okhumudwa ndi momwe akugulira zipangizozi kamba ka chinyengo chomwe chikuchitika m’malo ogulitsira zipangizozi. Anthu ena adandaula kuti ogulitsa ena na akumaitanitsa ndalama kuchokera kwa ogula kuti agule zipangizozi mwachangu. Padakali pano apolisi m’boma la Kasungu amanga a Kelson Chimphala a zaka 26 zakubadwa kamba kowaganizira kuti amachita zachinyengo pogulitsa zipangizo za ulimi za boma zotsika mtengo. Wofalitsa nkhani za apolisi m’bomalo Inspector Harry Namwaza watsimikiza za nkhaniyi. Namwaza wati apolisi akwanitsa kugwira mkuluyi potsatira chipikisheni chomwe akhala akuchita limodzi ndi khonsolo ya bomalo, pa nkhani zokhudza momwe zinthu zikuyendera m’misika yogulitsira zipangizo za boma za ulimi zotsika mtengozi. “M’mene program yogula feteleza otsika mtengo yayamba pali anthu omwe akumayenda maka a chitetezo komanso ochokera kwa a DC kuti aziwonesetsa kuti zonse zikuyenda bwino,”anatero Namwaza. Iye wati ogwira ntchitowa lero anakayendera pa depoti ya Chamama pomwe anatenga skelo yapadela ndipo anapeza kuti matumba ena anali operewera ma kilogalamu zomwe zinachititsa kuti mkuluyu yemwe anali oyang’anira ogwira ntchito onse pa malopa amangidwe.",https://www.radiomaria.mw/alimi-adandaula-ndi-kusayenda-bwino-kwa-ntchito-yogulitsa-zipangizo-zaulimi-zotsika-mtengo/,"November 12, 2020",Izahaki Mwacha
Madotolo Achizimayi Achita Ziwonetsero Lolemba Lino,"Bungwe la madotolo achizimayi la Women Doctors Association lati lakonza ziwonetsero lolemba lino pofuna kukakamiza magulu okhudzidwa kuti achitepo kanthu msanga pa mchitidwe ogwililira omwe wakula kwambiri mdziko muno. Polankhula kwa atolankhani lachinayi mu mzinda wa Lilongwe, membala wa bungweli Dr. Bridget Nsolomba ati nthawi yakwana yoti anthu mdziko muno agwirane manja pothana ndi mchitidwewu. Iwo apempha makolo komanso mafumu kuti azichita changu poneneza anthu oganizilidwa kuti agwililira ndi cholinga choti adzipatsidwa chilango chokhwima. “Kafuku-fuku wina akuwonesa kuti 20% ya atsikana anagwiliridwa asanafike zaka 18, ndipo zimenezi zitikhuze mu mtima mwathu,” anatero Dr. Nsolomba. Iwo ati vutoli ndi lalikulu ndipo akufuna kuwona kusintha kuchokera kwa adindo osiyana siyana omwenso akukhudzidwa ndi nkhaniyi mu njira zosiyanasiyana.",https://www.radiomaria.mw/madotolo-achizimayi-achita-ziwonetsero-lolemba-lino/,"November 12, 2020",Izahaki Mwacha
Chipani cha MCP Chadya Wani pa Chisankho Chapadera,"Aphungu omwe amayimira chipani cha Malawi Congress (MCP) ndi omwe atsogola pa chisankho chapadera chomwe chachitika dzulo mdera la pakati m‘boma la Karonga komanso mdera la kumpoto chakumvuma m’boma la Lilongwe. Mwachitsanzo mdera la kumpoto chakumadzulo kwa boma la Lilongwe, amene watsogola ndi Dr. Mphatso Jones Boti omwe apeza mavoti okwana 12, 269 ndipo atsatidwa ndi a Goodwell Banda oyima pawokha omwe apeza mavoti 9,282. Anthu omwe analembetsa kuti adzaponya voti mderali ndi okwana 56, 575 koma amene apoyia voti ndi okwana 27, 801 ndipo mavoti okwana 179 sanawerengeredwe kaamba koti anali olakwika. Chikondwelero cha otsatira chipani cha MCP Mdera la pakati m’boma la Karonga yemwenso amayimira chipanichi a Leonard Mwalwanda ndi amene atsogola ndi mavoti okwana 6,703 yemwe anapikisana kwambiri ndi a Frank Tumpale Mwenifumbo amene apeza mavoti okwana 6,173. Ku ward ya Makhuwira South m’boma la Chikwawa, watsogola ndi khansala wa chipani cha United Democratic Front (UDF), a Isaac Sten Ojesi omwe apeza mavoti okwana 2,514 ndipo pambuyo pawo pali a Henry Tambo a chipani cha Democratic Progressive (DPP) omwe apeza mavoti 1,939. Chisankhochi chachitika kutsatira imfa ya yemwe anali khansala ku derali a Maneti Ganeti. Anthu okwana 20, 779 ndi omwe analembetsa kuti adzaponya voti mu a=ward-yi koma anthu okwana 7,040 ndi omwe aponia voti yawo patsikuli. Izi ndi malinga ndi zotsatira zosatsimikizika zomwe atolankhani athu omwe ali m’maderawa apeza ndipo zotsatira zotsimikizika zilengezedwa ndi bungwe la MEC.",https://www.radiomaria.mw/chipani-cha-mcp-chadya-wani-pa-chisankho-chapadera/,"November 11, 2020",Izahaki Mwacha
Papa Wakondwera Nawo Zaka 500 za Misa Yoyamba Mdziko la Chile,Mtsogoleri wa mpingo wa katolika pa dziko lonse Papa Francisco watumiza uthenga wa mafuno abwino kwa episkopi wa dayosizi ina m’dziko la Chile pa chikondwelero cha zaka 500 chichitikireni Misa yoyamba m’dzikolo. Papa’yu watumiza uthengawu kwa Ambuye Bernardo Bastres Florence episkopi wa Diocese Punta Arenas. Iye wati ichi ndi chaka chachikulu osati ku dayosizi ya Punta Arenas yokha komwe Misa yoyambayi idachitikira zaka 500 zapitazo koma ndi chaka chachikulu ku mpingo wonse wa katolika m’dzikolo. Papa Francisco wapitiriza kunena kuti kudzera mu Ukaristia akhristu amalandira za ulere zochuluka komanso zoyeretsa monga msonkhano wachiwiri wa Vatican (Vatican Council II) ukunenera. Papa Francisco wati ngakhale kuti mliri wa coronavirus wasokoneza kapempheredwe ka anthu iye wati ndi wokondwa kuti akhristu ambiri akuyetsetsa kulandira ndi kulemekeza Ambuye Yesu wokhala mu Ukaristia. Pamenepa iye walimbikitsa akhristu m’dziko la Chile kuti apitirize kulandira komanso kupembedza Ambuye Yesu wokhala mu Ukaristia. Bambo Fray Pedro de Valderrama ndiye adachita Misa yoyambirira m’dziko la Chile zaka 500 zapitazo pa 11 November 1520.,https://www.radiomaria.mw/papa-wakondwera-nawo-zaka-500-za-misa-yoyamba-mdziko-la-chile/,"November 11, 2020",Izahaki Mwacha
Bungwe la UNC Project Lapeza Katemera wa HIV,"Kafukufuku yemwe mabungwe a UNC project komanso John Hopkins Research Project adachita, wapeza kuti amayi omwe ali pa chiwopsezo chotenga kachirombo ka HIV atha kukhala otetezedwa kudzera mkuwapatsa katemera. Izi zawululika pa msonkhano wa atolankhani omwe bungwe la UNC project linachititsa lero mu mzinda wa Lilongwe pofuna kufotokozera mtundu wa a Malawi pa momwe kafukufukuyu adayendera. Malinga ndi m’modzi mwa omwe adatsogolera kafukufukuyu ku bungweli Dr. Thandi Lungu Mabedi, cholinga cha kafukufukuyu chinali chofuna kupeza njira yapafupi yowathandizira amayi omwe alibe kachirombo ka HIV koma ali pa chiwopsezo chotenga kachiromboka. “Tabweretsa jackson chifukwa ambiri sangakwanitse kuma mapilisi tsiku ndi tsiku pamene kafukufukuyu azidzibaya kamodzi pa miyezi iwiri ndipo akatero adzikhala kuti atetezeka ku matendawa,” anatero mayi Lungu. Iwo ati mapilisi omwe amagwiritsidwa ntchito padakalipano akugwirabe ntchito koma jakiseniyu ndi yemwe akugwira bwino ntchito. Pamenepa mayi Lungu ati jakiseniyu atumizidwa ku kampani, unduna wa zaumoyo komanso nyumba ya malamulo kuti nthambizi zithandizire kuti jakiseniyu awafikire anthu m’malo onse mdziko muno komanso mosavuta.",https://www.radiomaria.mw/bungwe-la-unc-project-lapeza-katemera-wa-hiv/,"November 11, 2020",Izahaki Mwacha
Mfumu Yaikulu Chakhumbira Ikukhudzidwa ndi Imfa ya Msungwana Wina Mdera Lake,"Anthu okwiya apha bambo wina kamba komuganiza kuti wapha mtsikana wina ndi kumuchotsa ziwalo zobisika mdera Masasa mfumu yaikulu Chakhumbira m’boma la Ntcheu. Malinga ndi m’modzi mwa anthu omwe tinayankhula nawo pa malowa omwe anati tisawatchule dzina, anthu ozungulira derali anagwira anthu ena atatu omwe akuwaganizira kuti atenga gawo pa kuphedwa kwa mtsikanayu kuphatikizapo mfumu yaikulu ya deralo, T/A Chakhumbira. Chigalu: Tamangako anthu angapo Mayiyu wati anthu okwiyawa aphwanya nyumba ya mfumu yaikulu Chakhumbira ndi kubamo katundu yense. Polankhulapo mneneri wa apolisi m’boma la Ntcheu, Sub Inspector Hestings Chigalu watsimikiza kuti apolisi anafika ku deralo kukakhazikitsa bata kutsatira chipolowechi ndipo padakalipano mfumu yaikulu Chakhumbira ikusungidwa ndi apolisiwa kuti itetezeke kwa anthu okwiyawa. Padakalipano apolisiwa akuti amanga anthu ena omwe akuwaganizira kuti akukhudzidwa ndi chiwawachi ndipo iwo adzudzula khalidwe lotengera malamulo m’manja mwawo pa anthu omwe akuwaganizira kuti alakwira malamulo.",https://www.radiomaria.mw/mfumu-yaikulu-chakhumbira-ikukhudzidwa-ndi-imfa-ya-msungwana-wina-mdera-lake/,"November 11, 2020",Izahaki Mwacha
Anthu Avota pa Chisankho Chapadera,"Ntchito yowerengera mavoti pa chisankho chapadera chomwe chachitika m’madera ena a mdziko muno ili mkati. Votiyi yachitika potsatira imfa ya yemwe anali phungu wa dera la pakati m’boma la Karonga a Cornelius Mwalwanda komanso imfa ya yemwe anali khansala wa dera la Makhuwira South m’boma la Chikwawa a Maneti Ganeti komanso kutula pansi udindo kwa a Lazarus Chakwera omwe anali phungu wa dera la kumpoto chakumadzulo kwa boma la Lilongwe kaamba koti tsopano ndi mtsogoleri wa dziko lino. Malinga ndi atolankhani athu omwe ali m’maderawa, ntchito yoponya voti yayenda bwino popanda malipoti aliwonse a ziwawa. Anthu omwe analembetsa kuti aponye nawo votiyi m’madera atatu onsewa ndi okwana 93, 534 omwe ndi kuphatikizapo anthu 2,756 atsopano. Poyamba chisankhochi chimayenera kuchitika m’madera asanu ndi ward imodzi koma kutsatira chigamulo cha khothi, madera atatu omwe ndi a kumpoto chakumvuma kwa boma la Mangochi, kumadzulo kwa boma la Mangochi komanso kumpoto kwa boma la Phalombe chisankhochi chinayimitsidwa kaye kuti zipani zikonze mavuto ena Kamba koti zina mwa izo zinali zitasintha kale anthu owayimilira pa chisankhochi.",https://www.radiomaria.mw/anthu-avota-pa-chisankho-chapadera/,"November 10, 2020",Izahaki Mwacha
Anthu Ena Amangidwa Pokhudzidwa ndi Zachinyengo pa Kagulitsidwe ka Zipangizo Zaulimi Zotsika Mtengo,"Apolisi amanga abambo awiri m’boma la Dowa kamba kowaganizira kuti amachita zachinyengo pa kagulitsidwe ka zipangizo za ulimi zotsika mtengo. Malinga ndi wofalitsa nkhani za apolisi m’bomalo Sub Insepector Gladson M’bumpha, abambowa ndi a John Mgombe a zaka 31 omwe ndi a manejala a sitolo yogulitsa feteleza ya SFFRFM yomwe ili pa Chankhungu m’bomalo, komanso a Osward Foster a zaka 41 omwe ndi mlonda pa malowa. M’bumpha wati awiriwa anagwidwa pa malo a ntchitowa pomwe apolisi anabwera kuzachita chipikisheni ndipo anawapeza abambowa ali ndi ziphaso za unzika zoposera 100. Lolemba pa 9 Nov 2020 apolisi omwe amachita chipikisheni pamalo ena ogulisila feteleza pa chankhungu m’boma la Dowa anamanga abambo awiri powaganizira kuti amachita zachinyengo mokhuzana ndi kagulitsidwe ka zipangizo zaulimi zotsika mtengo. Abambowa apezeka ndi ziphaso za umzika zoposera 100 ndipo atafusidwa anati ndi za anthu omwe anakanika kugula zipangizo masiku apitawo ndipo anati amawathandiza kuti agule. Koma apolisiwa atafufuza apeza kuti ziphaso zina zinali limodzi ndi ndalama ndipo abambowa atafusidwa anakanika kufotokoza bwino ndipo padakali pano akusungidwa m’chitokosi pomwe apolisiwa akupitiliza kafukufuku wawo. Ku Dowa komweko apolisi amanga amuna awiri powaganizira kuti amapanga mbewu ya chimanga yachinyengo yomwe ili ndi zizindikiro za kampani zosiyanasiyana zopanga mbewu. Wofalitsa nkhani za apolisi ku mponela kaitano lubrino wati amunawa ndi govati mkoko, macloyd chilunjika komanso billy yolamu. Padakalipano apolisiwa akuti apeza makina omwe anthuwa amapangira chimangachi komanso matumba 30 a chimangachi. Apolisi amanga ogwira ntchito asanu ku kampani ya Export Traders m’boma la Kasungu kaamba kopezeka ndi ziphaso za unzika za anthu 25 ndi cholinga choti awagulire zipangizo za ulimi zotsika mtengo mwachinyengo. Wofalitsa nkhani za apolisi m’bomalo Inspector Harry Namwaza wauza Radio Maria Malawi kuti anthuwa ndi a Stella Chapo, Chimwemwe Mwale, Mercy Gondwe, Felezina Kazokota Komanso Georgina Sambira. Iye wati apolisi anatsinidwa khutu kuti pa malopwa, anthu ena amathandizidwa mwachinyengo kusiya ena omwe anali pa mzere komanso kuti anthu ena amagula matumba a fetereza oposa awiri monga mwa dongosolo la boma. Ndipo akuluakulu apolisi atafika pa malopa anachita chipikisheni ogwira ntchito pa malowa omwe anapezeka ndi ziphaso za unzikazi, komanso ndalama yokwana 81 sauzande kwacha. Padakalipano apolisi awopseza kuti aliyense amene apezeke akuchita zinthu zosemphana ndi cholinga cha ndondomeko ya boma ya zipangizo za ulimi zotsika mtengoyi anjatidwa.",https://www.radiomaria.mw/anthu-ena-amangidwa-pokhudzidwa-ndi-zachinyengo-pa-kagulitsidwe-ka-zipangizo-zaulimi-zotsika-mtengo/,"November 10, 2020",Izahaki Mwacha
Papa Wachita Zokambirana Ndi Wansembe Yemwe Anazembetsedwa Zaka Ziwiri Zapitazo,"Mtsogoleri wa mpingo wa katolika pa dziko lonse Papa Francisco wachita zokambirana ndi wansembe wina wa mdziko la Italy yemwe achifwamba adamugwira ndi kumusunga kwa zaka ziwiri. Usiku wa pa 17 September mchaka cha 2018 anthu ena omwe akuwaganizira kuti ndi otumikira gulu la za uchifwamba la Al Qaeda adagwira wansembe wa m’dziko la Italy Bambo Pierluigi Maccalli ku parish yake mdziko la Niger pafupi ndi dziko la Burkina Faso. Zadziwika kuti lolemba pa 9 November 2020 Papa Francisco wachita zokambirana ndi wansembeyu yemwe achifwambawa adamumasula mwezi wathawu mdziko la Mali. M’mawu ake bambo Maccalli wati ndi wokondwa kuti adali ndi mwayi wocheza ndi Papa Francisco yemwe wati adali wachidwi kumvetsera nkhani zonse ndipo wathokoza Papa Francisco chifukwa cha mapemphero ake komanso wathokoza anthu osiyana-siyana omwe adali kumupempherera pa nthawi yomwe amasungidwa ndi anthu a za uchifwambawa. Ndipo pobenthulako zina zomwe adakumana nazo pomwe amasungidwa mokakamiza, wansembeyu wati anali kugwetsa misonzi yomwe inali mapemphero ake kwa Mulungu. M’mawu ake Papa Francisco wauza wansembeyu kuti kudzera mu zomwe wakumana nazo Mpingo wa Katolika wapeza nyonga zina zofalitsira Uthenga wa Chipulumutso.",https://www.radiomaria.mw/papa-wachita-zokambirana-ndi-wansembe-yemwe-anazembetsedwa-zaka-ziwiri-zapitazo/,"November 10, 2020",Izahaki Mwacha
Ambuye Stima Adzudzula za Mtopola Zomwe Zikuchitika Msukulu za Dayosizi Yawo,"Dayosizi ya Mangochi yadzudzula za mtopola zomwe anthu eana akhala akuchita msukulu zake m’maboma a Machinga, Mangochi ndi Balaka. Episkopi wa dayosiziyi ambuye Montfort stima anena izi mu kalata yomwe alembera unduna wa zamaphunziro kuti uchitepo kanthu msanga za nkhaniyi. Iwo adzudzula kuthamangitsidwa kwa mlangizi wa zamaphunziro wa mpingo wa katolika mu zoni ya Namwera m’boma la Mangochi komwe kunachitika zaka za m’buyomu, kutenthedwa kwa ofesi ya mphunzitsi wamkulu pa sukulu ya Mpiri m’boma la Machinga mwezi watha komanso kuyimitsidwa kwa maphunziro msukulu za Mgwiriza, Madzi Anjuchi, Wataka, Nsanama, Maweha komanso St. Marys Cdss zomwe akuganiza kuti zonsezi zikuchitika kaamba ka nkhani ya zipembedzo. “Talemba kalata imeneyi potsatira za mtopola zomwe zakhala zikuchitika m’masukulu achikatolika monga ku Mpiri komwe ofesi ya Head Master inawotchedwa ndipo padakali pano sukuluyi inatsekedwa,”anatero ambuye Stima. Pamenepa iwo apemphanso nthambi ya apolisi kuti ipereke chitetezo chokwanira msukulu za mpingowu komanso kumanga anthu onse omwe akukhudzidwa ndi nkhaniyi. Mneneri wa unduna wa zamaphunziro Chikondano Mussa sanayankhe lamya yake kuti ayakehepo pa nkhaniyi. Koma polankhulapo mneneri wa apolisi mchigawo chakumvuma kwa dziko lino Inspector Joseph Sauka wati apolisi akuchita chotheka kuti apeze anthu omwe akukhudzidwa ndi ziwawa zomwe zakhala zikuchitika msukuluzi. “Ndi zowona kuti sukulu za katolika m’madera ena mchigawo chakum’mawa mawakhala mukuchitika ziwawa ndipo ifeyo apolisi tikuyesetsa kukhazikitsa chitetezo,” anatero Inspector Sauka. Iwo ati padakali pano nkhani zomwe zachitika ku Mpiri palibe munthu yemwe amumanga koma ku Balaka anthu ena anagwidwa ndipo anatulutsidwa pa belo pamene kafukufuku akupitilira.",https://www.radiomaria.mw/ambuye-stima-adzudzula-za-mtopola-zomwe-zikuchitika-msukulu-za-dayosizi-yawo/,"November 10, 2020",Izahaki Mwacha
"Papa Wapempha Maiko a Ethiopia, Libya Athetse Mavuto Awo Pokambirana","Mtsogoleri wa mpingo wa katolika pa dziko lonse Papa Francisco wapempha maiko a Ethiopia ndi Libya kuti athetse mavuto a m’maiko awo pochita zokambirana. M’mawu ake, Papa wati ndi wokhudzidwa kumva za zipolowe mdziko la Ethiopia ndipo wapempha atsogoleri m’dzikolo kuti achitepo kanthu pothetsa mavutowo mwa mtendere. Pempho la Papa Francisco ladza bungwe la United Nations litachenjeza kuti anthu pafupi 9 million ali pa chiopsezo chothawa kudera la Tigray m’dziko la Ethiopia kaamba ka mavuto a za ndalewa. Papa wathiriraponso ndemanga pa za msonkhano wothandiza kubweretsa mtendere m’dziko la Libya omwe uchitike mu mzinda wa Tunis mdziko la Tunisia. Iye wati akukhulupirira kuti zokambiranazi zikhala za phindu kwa anthu a m’dziko la Libya omwe avutika kwa nthawi yaitali komanso wati ndi chikhulupiriro chake kuti pangano loti magulu osiyana-siyana m’dzikolo asiye kumenyana litsatidwa ndi mbali zonse zokhudzidwa. Msonkhanowu wakonzedwa ndi bungwe lomwe akulitchula kuti Libyan Political Dialogue Forum (LPDF) mothandizidwa ndi bungwe la United Nations.",https://www.radiomaria.mw/papa-wapempha-maiko-a-ethiopia-libya-athetse-mavuto-awo-pokambirana/,"November 9, 2020",Izahaki Mwacha
Bambo Wadzipha Kamba ka Fetereza Wotsika Mtengo,"Bambo wina wa zaka 32 wa m’boma la Dowa wadzipha podzimangilira atakangana ndi mkazi wake pa nkhani yokhudza feteleza wotsika mtengo. Wofalitsa nkhani za apolisi m’bomalo Sub Inspector Gladson M’bumpha wati bamboyu Weruzani Sapedzeka amafuna kugulitsa thumba limodzi la fetereza yemwe agula kudzera mu ndondomeko ya boma ya zipangizo za ulimi zotsika mtengo kuti ndalamayo akamwere mowa. Mkazi wake atamuletsa, iye ananyanyala pakhomopo ndi kupita kwawo komwe anayamba kumwa mowa pa malo ena ndipo masana ake ndipo pomwe anthu ena anapeza thupi la mkuluyu likulendewera mu mtengo ku dambo lina m’mudziwo. Apolisi atadziwitsidwa za nkhaniyi, anatengera thupilo ku chipatala cha Chankhungu komwe anakatsimikiza kuti mkuluyo wamwalira kaamba kobanika komwe kwadza kaamba ka kupotoka kwa khosi lake ndi chingwecho. Weruzani Sapedzeka amachokera m’mudzi mwa Bokosi mfumu yaikulu Chiwere m’boma lomwelo la Dowa.",https://www.radiomaria.mw/bambo-wadzipha-kamba-ka-fetereza-wotsika-mtengo/,"November 9, 2020",Izahaki Mwacha
Flames Yakonzeka Kugonjetsa Burkina Faso,"Timu yayikulu ya mpira wa miyendo mdziko muno ya Flames yati ndi yokonzeka kuchita bwino pa masewero ake ndi timu ya Burkina Faso lachinayi likudzali mu mpikisano wa African Cup of Nations. Akuti timu yake yakonzeka-Mwase Mphunzisi wamkulu wa timuyi Meke Mwase ndi yemwe wanena izi lero pamene timuyi imanyamuka kupita mdziko la Bukina Faso komwe ikakhale ndi masewero ake oyamba ndipo pambuyo pake Flames idzaseweranso ndi Burkina Faso pa 16 November 2020 ku Malawi kuno pa bwalo la Kamuzu mu mzinda wa Blantyre mu mpikisano omwewu. Mwase watenga anyamata 8 omwe amasewera m’mayiko a kunja kupatulapo Gabadinho Mhango yemwe ndi ovulala, ndi ena 15 omwe amasewera mu ligi yayikulu mdziko muno ndipo iye wati ali ndi chikhulupiliro kuti anyamatawa apereka zosatira zabwino.",https://www.radiomaria.mw/flames-yakonzeka-kugonjetsa-burkina-faso/,"November 9, 2020",Izahaki Mwacha
Maphunziro a Mpopera Athera Panjira Kamba ka Chipolowe,"Maphunziro okhudza kupopera mankhwala a udzudzu m’boma la Mangochi omwe amayenera kuchitika pa sukulu ya pulaimale ya Chimwala m’bomalo akanika kutsatira mpungwepungwe omwe unalipo pakati pa olemba ntchitoyi ndi achinyamata a mdera lozungulira. Ntchito iyi iyambika posachedwapa Malinga ndi mkulu yemwe akuyang’anira ntchitoyi mdera la Chimwala a Stanely Rashid, achinyamatawa sanakondwe ndi momwe ntchito yolemba anthuwa yayendera ponena kuti atenga anthu ambiri omwe ndi obwera ndi kusiya mzika za deralo. Komabe a Rashid ati akukambirana ndi atsogoleri a mderali kuti maphunzirowa apitilire monga mwa chikonzero ndi cholinga choti ntchito yopopera mankhwalawa mnyumba za anthu iyambe pa 17 November monga mwa chikonzero. Polankhulapo khansala wa derali Martin Phillip Milanzi wadzudzula zomwe achita achinyamata a mderali posokoneza maphunzirowo ponena kuti achedwa kupereka madandaulo awo kwa adindo.",https://www.radiomaria.mw/maphunziro-a-mpopera-athera-panjira-kamba-ka-chipolowe/,"November 9, 2020",Izahaki Mwacha
Arkidayosizi ya Lilongwe Yatsekera Chaka cha Baibulo,"Arkiepiskopi wa arkidayosizi ya Lilongwe, Ambuye Tarcisio Ziyaye apempha akhristu mdziko muno kuti adzikonda kuwerenga baibulo nthawi zonse. Ambuye Ziyaye anena izi lero pa mwambo wotsekera chaka cha baibulo omwe ukuchitikira ku Banja Loyera Chilinde Parish mu arkidayosiziyo. Iwo awuza akhristu kuti baibulo ndi chida chokhacho chomwe chimayanjanitsa akhristu ndi Mulungu. Ambuye Ziyaye ati pomwe arkidayosizi ya Lilongwe yatsekera chaka cha baibulo sizikutanthauza kuti akhristu asiye kuwerenga bible koma apitirize ntchito yofalitsa m’thenga wabwino pa dziko lonse. Poyankhulapo mkulu owona za baibulo mu arkidayosiziyi bambo Henry Zulu, ati chaka cha baibulo inali nthawi ya mtengo wapatali yomwe akhristu akhala akucheza ndi Mulungu kudzera mu kuwerenga mawu. “Tinatsekurira chaka cha baibulo pa 31 November ndipo ife a komiti yoyendetsa za baibulo tinakhala pansi ndi kupanga program za m’mene tiyendetsere chaka chimenechi koma mliri wa Coronavirus ndi omwe unatisokoneza,” anatero bambo Zulu. M’mawu ake yemwe anayimira wapampando wa bungwe la Akhristu eniake a Josephy Gumbo Yona anati chaka cha baibulo chathandiza Akhristu kuzamitsa moyo wawo wa Uzimu maka pa kuwerenga baibulo. “Mukudziwa ife ngati akhritsu achikatolika mawu achilimbikitso timawapeza m’baibulo choncho mpingo unakonza mwambo wapadera osinkha sinkha za baibulo ndipo pofika pani mkhristu aliyense akuziwa tsopano kagwiritsidwe ntchito ka baibulo,” anatero a Yona.",https://www.radiomaria.mw/arkidayosizi-ya-lilongwe-yatsekera-chaka-cha-baibulo/,"November 8, 2020",Izahaki Mwacha
ECM Yati Chibalalitso cha Mpingo Chayenda Bwino,"Bungwe la maepiskopi mdziko muno la Episcopal Conference of Malawi (ECM) layamikira ansembe ndi akhristu onse kamba kodzipereka pa ntchito ya chibalalitso ya chaka chino. Msusa: Akhristu anayesetsa Wapampando wa bungweli Ambuye Thomas Luke Msusa anena izi polankhula ndi Radio Maria Malawi mu uthenga wawo wapadera wofotokozera m’mene chaka cha chibalalitso chayendera mdziko muno. Ambuye Msusa omwenso ndi arkepiskopi wa arkdayosizi ya Blantyre ati ndi okondwa kuti ansembe ndi akhristu m’madayosizi onse mdziko muno anadzipereka kwambiri popemphera komanso kusonkhetsa ndalama zothandizira ntchito zobalalitsa mpingo pa dziko lonse lapansi ngakhale anali m’mavuto aakulu kamba ka nthenda ya Covid-19. “Chaka chino nkhani imeneyi ya chibalalitso yayenda bwino. Inde panali mavuto ambiri ndipo vuto lalikulu ndi mliri wa Covid-19 ndipo ngakhale zinali chomwechi akhritsu anayesetsa kuti ntchitoyi iyende bwino,”anatero ambuye Msusa. Iwo ayamikiranso magulu onse a za chibalalitso cha mpingo komanso a PMS m’madayosizi onse a mpingowu mdziko muno omwe analinso patsogolo kulimbikitsa akhristu anzawo kuti apereke molowa manja mu nyengo ya chibalalitso cha mpingoyi.",https://www.radiomaria.mw/ecm-yati-chibalalitso-cha-mpingo-chayenda-bwino/,"November 8, 2020",Izahaki Mwacha
Sister Ng’oma a Chipani cha SBVM Amwalira,Akulikulu la chipani cha asisitere mu mpingo wa Katolika cha Atumiki a Maria Virgo Odala/ Servants of the Blessed Virgin Mary (SBVM) alengeza za infa ya Sr. Regina Ng’oma a chipanichi. Mlembi wamkulu wa chipanichi Sister Georgina Sapangwa atsimikiza za imfayi. Iwo ati Sister Ng’oma amwalira lero laMulungu pa 8 November 2020 ku nyumba yosungira asisitere achikulire komanso odwala a ku Maryview Nursing Home ku Nguludi mu archdiocese ya Blantyre. Sister ati dongosolo la mwambo wa maliro a malemu Sister Ng’oma alilengezabe. Mzimu wa Sister Regina Ng’oma uwuse mu mtendere wosatha.,https://www.radiomaria.mw/sister-ngoma-a-chipani-cha-sbvm-amwalira/,"November 8, 2020",Izahaki Mwacha
Papa Wati Akhritsu Akuyenera Kukhala Moyo Okomera Mulungu,"Mtsogoleri wa mpingo wa katolika pa dziko lonse Papa Francisco wati moyo wokomera Mulungu umakonzekeretsa akhristu kulandira mphoto yopambana ya moyo wosatha. M’mawu ake pa tsiku lamulungu la 32 mu nyengo ya pa chaka kwa anthu omwe anasonkhana pa bwalo la Saint Peter’s Square ku Vatican komanso polankhula kwa a Katolika pa dziko lonse la pansi kudzera pa wayilesi ya kanema ndi makina a intaneti, Papa wati moyo wa tsiku ndi tsiku wa akhristu womwe umaunikiridwa ndi chikondi cha Yesu Khristu ndiye moyo wokomera Mulungu. Iye wati moyo woterowu omwe ndi wokondweretsa Mulungu umakonzekeretsa akhristu kudzalandira mphoto yopambana yomwe ndi moyo wosatha pakutha pa moyo wa pansi pano. Papa Francisco walankhula izi mogwirizana ndi Uthenga Wabwino womwe wawerengedwa pa tsikuli omwe ukukamba fanizo la anamwali khumi, asanu ochenjera ndipo ena opusa. Iye wafotokoza kuti pakati pa ayuda mu nthawi ya Ambuye Yesu ukwati unali kuchitika usiku kotero kuti kunali kosowekera kuti anthu akhale ndi nyale. Papa Francisco wati anamwali ochenjera ananyamuliratu mafuta a padera a nyale zao pomwe opusa sadatero ndipo atapita kukasaka mafuta mkwati anafika ndipo zitseko za chipinda cha phwandoli zinatsekedwa. Iye wati fanizoli ndi phunziro kuti akhristu akuyenera kukhala okonzekera za kubwera kwachiwiri kwa Yesu Khristu. Papa Francisco wati akhristu akuyenera kukonzekera kubwera kwa Yesu Khristu pochita ntchito zabwino zokondweretsa Mulungu. Iye wati ndi zomvetsa chisoni kuti kawiri-kawiri anthu amaiwala kuti pa dziko la pansi ndi pa msasa chifukwa chokomedwa ndi za m’dziko. Papa Francisco wati pa chifukwa ichi anthu ambiri amakhala otangwanika kudzikundikira chuma chosakhalitsa. Iye wamaliza ndi kutsindika za kufunika kokonzekera kutha kwa moyo uno pakuchita ntchito zokhazo zomwe ndi zokomera Mulungu.",https://www.radiomaria.mw/papa-wati-akhritsu-akuyenera-kukhala-moyo-okomera-mulungu/,"November 8, 2020",Izahaki Mwacha
MANEB Yadandaula ndi Kupezeka Kwa Mayeso pa Masamba a Mchezo,"Bungwe loyendetsa mayeso mdziko muno la Malawi National Examinations Board (MANEB) lati ndi lokhudzidwa ndi mapepala a mayeso omwe anthu akugawana pa masamba a mchezo pa internet pamene ophunzira a form 4 akupitilira kulemba mayesowa. Chiwaya: Zapereka chithunzithunzi choyipa Mneneri wa bungwe la MANEB a Mayamiko Chiwaya auza Radio Maria Malawi kuti kupezeka kwa mayesowa kwayipitsa mbiri ya dziko lino pa kayendetsedwe ka mayeso. “Mayeso amenewa si a MANEB, koma ndi a boma dziko lonse. Ndalama komanso chilichonse chimene chagwiritsidwa ntchito pa mayesowa ndi cha boma ndiye pamenepa takhala ngati tangowononga ndalama za misonkho ya anthu pachabe. Zomwe zikuchitikazi zikupereka chithunzithunzi chosakhala bwino cha dziko lino pa nkhani za mayeso,” anatero a Chiwaya. Padakalipano iwo ati akufufuza kuti adziwe chomwe chachititsa kuti mayesowa awoneredwe ndipo pambuyo pake apanga chiganizo pa nkhaniyi. Padakalipano tsogolo la zotsatira za mayesowa silikudziwika kaamba koti mneneriyu wati bungwe la MANEB lipanga chiganizo chake likatsiriza kafukufuku wake pa nkhaniyi.",https://www.radiomaria.mw/maneb-yadandaula-ndi-kupezeka-kwa-mayeso-pa-masamba-a-mchezo/,"November 3, 2020",Izahaki Mwacha
Atolankhani Achizimayi Apempha Boma Likhwimitse Zilango za Ogwililira,"Bungwe la atolankhani achizimayi la Association of Women in Media (AWOSE) lapempha boma kuti likhwimitse zilango zomwe zimaperekedwa kwa anthu opezeka olakwa pa milandu yogwilira kuti mchitidwewu utheretu mdziko muno. Atolankhaniwa anena izi lachiwiri pamene amachita ziwonetsero m’mizinda ya dziko lino posakondwa ndi kukula kwa mchitidwewu. Mbali imodzi ya ziwonetserozo Mu mzinda wa Lilongwe, atolankhaniwa anakapereka chikalata cha madandaulo awo ku ma ofesi a khonsolo ya mzindawo ndipo polankhula atapereka chikalata cha madandaulo chawo wapampando wa bungweli Josophine Phumisa wati amayi si anthu othetsera zilakolako za anthu choncho abambo apewe kugwiriotsa ntchito molakwika amayiwa. Iye wati makolo akuyeneranso kukhala patsogolo kuneneza za mchitidwewu ponena kuti sakuyenera kubisa aliyense ochita khalidwe lonyasali. “Makolo tikhale patsogolo kukanena ku polisi osamubisa munthu chifukwa ndi mamuna wathu kapena m’bale wathu. Amuna oterewa azitsekeredwe kuti mchitidwe umenewu utheretu,” anatero Phumisa. Patsikuli sipikala wa nyumba ya malamulo mayi Catherine Gotani Hara komanso Dr. Jessy Kabwira anali nawo pa ziwonetserozi. Mayor wa mzinda wa Lilongwe mayi Juliana Kaduya ndi omwe analandira chilakata cha madandaulochi pamodzi ndi mlembi wamkulu mu unduna owona za kusasiyana pakati pa amayi ndi abambo, chitukuko cha madera akumidzi komanso chisamaliro cha anthu mdziko muno.",https://www.radiomaria.mw/atolankhani-achizimayi-apempha-boma-likhwimitse-zilango-za-ogwililira/,"November 3, 2020",Izahaki Mwacha
Kukhala Mkhritsu Wachiyembekezo Ndi Mphatso Yochokera Kwa Mulungu-Papa,"Mtsogoleri wa mpingo wa katolika pa dziko lonse Papa Francisco wati kukhala m’khristu wa chiyembekezo ndi mphatso yochokera kwa Mulungu. Malinga ndi malipoti a Vatican Radio, Papa walankhula izi lolemba ku likulu la mpingowu ku Vatican pa Misa yokumbukira mizimu ya anthu omwe adamwalira. Iye wati akhristu akuyenera kumapempha kwa Mulungu mphatso ya mtengo wa patali ya chiyembekezo cha moyo wina wopambana pa mbuyo pa moyo uno. Pa 2 November chaka chilichonse mpingo wa katolika pa dziko lonse umakumbukira mizimu ya akhristu omwe adamwalira ndipo m’malaliko ake pa mwambo wa Misa ya pa tsikuli Papa Francisco wati chiyembekezo ndi mphatso ya mtengo wa patali yomwe akhristu akuyenera kumapempha kwa Mulungu tsiku ndi tsiku. Iye wati chiyembekezo ndi mphatso ya ulere yomwe Mulungu amapereka. Papa Francisco waonjezera kuti mphatso ya chiyembekezo ndi yomwe imalimbitsa akhristu pa moyo wao wa chikhristu pamene akudikirira moyo wina wopambana pa kutha pa moyo uno. Papa Francisco wati ngakhale Yobu anakumana ndi masautso osiyana-siyana m’moyo wake pali chinthu chimodzi chomwe sichidamupulumuke. Chinthu chimenechi ndiye chiyembekezo. Iye wati Yobu adakhulupirira kuti pakutha pa moyo wake akakumana ndi Mulungu maso ndi maso. Pamenepa Papa Francisco wati m’khristu aliyense akuyenera kumapempha Mulungu mphatso imeneyi ya chiyembekezo. Misa’yi inachitikira mu tchalitchi loyandikana ndi manda omwe a Papa osiyana-siyana adaikidwa. Pambali pochita Misa Papa Francisco adapemphera pa mandawa.",https://www.radiomaria.mw/kukhala-mkhritsu-wachiyembekezo-ndi-mphatso-yochokera-kwa-mulungu-papa/,"November 3, 2020",Izahaki Mwacha
PAC Yakhazikitsa Makomiti Owunika Nkhani Yovala Hijab Msukulu,"Bungwe la Public Affairs Committee (PAC) lati lili mkati mochita zokambirana ndi magulu okhudzidwa pofuna kuthetsa kusamvana komwe kulipo pakati pa chipembedzo cha chisilamu komanso mipingo ya chikhristu pa nkhani yokhudza kavalidwe m’sukulu. Monsignor Thawale:Tapeza nthumwi 7 ku mbali zonse zokhudzidwa Polankhula ndi Radio Maria Malawi, wapampando wa bungweli Monsignor Dr. Patrick Thawale wati kusamvanaku ndi kofunika kuthetsedwe mwansanga ndipo akhazikitsa kale komiti yomwe ikuwunika za nkhaniyi kufikira zonse zitayenda bwino. Masiku apitawa, pakhala pali mpungwepungwe m’sukulu za mpingo wa katolika komanso Anglican m’maboma a Balaka ndi Machinga pomwe akuluakulu a sukuluzi akhala akuletsa ophunzira omwe ndi a chipembedzo cha chisilamu kuvala zovala zotchinga kumutu zotchedwa Hijab pa nthawi ya maphunziro zomwe sizinakondweretse makolo a ophunzirawa. “Ngati a PAC pa stage yomwe tafika tapeza nthumwi 7 ku mbali zokhuzidwa, ndipo anthu amenewa mkumano oyamba anachita okha ndipo ife tili ndi chikhulupiriro kuti pakhala kumvana,” anatero Monsignor Thawale. Iwo ati ali ndi chikhulupiriro kuti anthuwa amvana chimodzi ngati m’mene zinakhalira pa nkhani yokhudza za billboard kamba koti anatsata njira yomwe akugwiritsa ntchito padakalipanoyi.",https://www.radiomaria.mw/pac-yakhazikitsa-makomiti-owunika-nkhani-yovala-hijab-msukulu/,"November 3, 2020",Izahaki Mwacha
"Papa Wapempha Maiko a Armenia, Azerbaijan Athetse Nkhondo","Mtsogoleri wa mpingo wa katolika pa dziko lonse Papa Francisco wapempha maiko a Armenia ndi Azerbaijan kuti athetse nkhondo pakati pawo pochita zokambirana. Polankhula kwa anthu omwe anasonkhana pa bwalo la Saint Peter’s Square ku Vatican, Papa wati ndi wokhumudwa ndi zomwe zikuchitika pakati pa maiko a Armenia ndi Azerbaijan makamaka kuti pangano la mtendere lokhudza dera la Nagorno-Karabakh silikugwira ntchito monga zinayenera kukhalira. Pamenepa iye wati ndi kofunika kuti maiko awiriwa achite zokambirana popewa kuphetsa anthu osalakwa. “Ndikupempha ndi mtima wanga wonse mbali zonse zokhudzidwa kuti zikambirane ndi kupewa kuphetsa anthu osalakwa,” watero Papa Francisco. Iye wapempha maiko ndi mabungwe kuti athandize kubweretsa mtendere ku dera la Nagorno-Karabakh. Mwezi wathawu maiko a Azerbaijan ndi Armenia adasaina pangano la mtendere lokhudza dera la Nagorno-Karabakh komwe maiko awiriwa akhala akumenyana.",https://www.radiomaria.mw/papa-wapempha-maiko-a-armenia-azerbaijan-athetse-nkhondo/,"November 2, 2020",Izahaki Mwacha
Mwambo Woyika M’manda Sister Chule Uchitika Lachiwiri,"Thupi la Sister Prisca Chule a chipani cha Carmelite liyikidwa m’manda lachiwiri ku Namitete parish mu arkidayosizi ya Lilongwe. Malingana ndi m’modzi mwa akuluakulu a chipanichi, Sister Christina Chagunda, thupi la malemu Sister Chule litengeredwa kwa Ganya parishi lero komwe amagwira ntchito ngati mphunzitsi wa ku sukulu ya pulaimale. Lachiwiri ndi pomwe thupili alitengere ku Namitete Parishi komwe kukakhale mwambo otsanzikana ndi malemuwa. Sister Chule anabadwa pa 20 July mchaka cha 1976 ku Kapiri m’boma la Mchinji. Malumbiro awo oyamba anachita mchaka cha 1999 ndipo pa nthawi imene akutisiya anali akutumikira ku parishi ya Ganya mu dayosizi ya Dedza.",https://www.radiomaria.mw/mwambo-woyika-mmanda-sister-chule-uchitika-lachiwiri/,"November 2, 2020",Izahaki Mwacha
Bambo Wadzipha Kamba ka Ngongole ya 3 Sauzande Kwacha,"Bambo wina wa zaka 61 zakubadwa wa m’boma la Dowa wazipha pozimangilira kaamba kolephera kubweza ngongole ya Banki Nkhonde. Malingana ndi wofalitsa nkhani za apolisi mbomalo Sub-Inspector Gladson Mbupmpha, bamboyu Lingson Maseko anakongola ndalama yokwana 3 Sauzande Kwacha ku banki ya m’mudziyi yomwe amayenera kuyibweza lamulungu lapitali. Loweruka lapitali mkuluyi akuti anayamba kufunafuna munthu oti amubwereke ndalamayi ndi cholinga choti akasiye ku bankiyi ndipo sanapezeke. M’mawa wa lamulungu bamboyu anapezeka mu mtengo wina atazimangilira ndipo atafa. Zotsatira za ku chipatala zasonyeza kuti mkuluyu wafa kamba kobanika ndi chingwecho. Padakalipano apolisi alangiza anthu kuti apewe kudzipha pamene ali ndi nkhawa ya zinthu zina ndipo m’malo mwake azipempha malangizo kwa akuluakulu kapenanso ku polisi.",https://www.radiomaria.mw/bambo-wadzipha-kamba-ka-ngongole-ya-3-sauzande-kwacha/,"November 2, 2020",Izahaki Mwacha
PMS Yakhutira ndi Chibalalitso cha Mpingo cha Chaka Chino,"Ofesi yoona za mabungwe a utumiki wa a Papa ya Pontifical Mission Societies (PMS) mdziko muno yati yakhutira ndi momwe mwezi wa chibalalitso cha mpingo wayendera chaka chino. Mwakhwawa: Akhristu apereka molowa manja Mkulu wa ku ofesi-yi ku likulu la mpingo wakatolika mdziko muno ku Episcopal Conference of Malawi (ECM) bambo Vincent Mwakhwawa anena izi pothilirapo ndemanga pa za momwe mweziwu wayendera. Iwo ayamika madayosizi komanso nyumba zowulutsira mawu za mpingowu kaamba kolimbikitsa akhristu kuti apereke chopereka cha chakachi molowa manja ngakhale kuli mliri wa COVID-19. “Akhristu apereka molowa manja mu mwezi umeneuwu wa chibalalitso ndipo nyumba zathu zowulutsira mawu zinatithandizira kuti mauthenga a chibalalitso apite patali ndi kufikira anthu ambiri,” anatero bambo Mwakhwawa. Mpingo wa katolika pa dziko lonse lapansi unasankha mwezi wa October kuti ukhale wa kolona komanso wa chibalalitso cha mpingowu.",https://www.radiomaria.mw/pms-yakhutira-ndi-chibalalitso-cha-mpingo-cha-chaka-chino/,"November 2, 2020",Izahaki Mwacha
PMS Yapempha Akhritsu Akhale Ndi Mtima Othandiza Osowa,"Bungwe lowona za utumiki wa apapa a Pontifical Mission Societies (PMS) lapepha akhristu m’dziko muno kuti adzikhala ndi mtima othandiza anthu osowa. Mwakhwawa: Tiyeni tithandize osowa Mkulu wa bungweli mdziko muno bambo Vincent Mwakhwawa ndi omwe anena izi lachitatu pambuyo pa mwambo opereka katundu osiyanasiyana kwa anthu olumala ndi okalamba a m’mudzi mwa Senior Group Village Headman Kanjedza mdera la mfumu yaikulu Chadza m’boma la Lilongwe. Iwo ati kuthandiza anthu osowa ndi chida chokhacho chomwe chimathandiza ena kuzindikira chikondi chomwe Mulungu ali nacho pa iwo. “Pempho monga tonse tikudziwa kuti ndife ovutika koma tiyeni tithandize onse amene ndi ovutika ndipo pakutero ndiye kufalitsa uthenga wa Mulunguwo,” anatero bamboo Mwakhwawa. Iwo ati m’masiku ochepa akudzawa akhalanso akufikira anthu ena ovutika a m’madera osiyanasiyana mdziko muno.",https://www.radiomaria.mw/pms-yapempha-akhritsu-akhale-ndi-mtima-othandiza-osowa/,"October 29, 2020",Izahaki Mwacha
Anthu Okwiya Ku Mangochi Apha Bambo Wina Atampeza Akuba,"Anthu okwiya m’boma la Mangochi amenya ndi kupha bambo wina wa zaka 35 kaamba komuganizira kuti anathyola ndi kuba katundu m’nyumba ya mkulu wina m’bomalo. Malinga ndi wachiwiri kwa wofalitsa nkhani za apolisi m’bomalo Sub-Inspector Amina Tepani Daudi, mamunayu Mwayiwawo Kwitanda anathyola nyumba ya Witness Ndaona ndi kubamo katundu komanso ndalama zokwana 80 Thousand Kwacha. Anthu okwiyawa anagwira mkuluyu ndi kumumenya kolapitsa ndipo apolisi anathamangira kumaloku ndi kumutengera mkuluyu ku chipatala komwe anamwalira atangofika. “Ndi zoonadi Mwayiwawo Kwitanda waphedwa ndi anthu olusa atapezeka akuba mnyumba ina, malinga ndi kaundula wathu iye wakhala akugwira ukaidi kwa maulendo awiri mosiyana,” anatero Sub Inspector Daudi. Iye wati mkuluyu anatuluka ku ndendeku atakhululukidwa posachedwapa. Pamenepa Daudi wapempha anthu kuti aleke kulanga okha anthu omwe apalamula milandu yosiyanasiyana kaamba koti ati zimenezi zimasokoneza umboni.",https://www.radiomaria.mw/anthu-okwiya-ku-mangochi-apha-bambo-wina-atampeza-akuba/,"October 29, 2020",Izahaki Mwacha
Zipangizo za Ulimi Zotsika Mtengo Ziyamba Kupezeka pa Msika Lachisanu,"Unduna wa ulimi, mthilira ndi chitukuko chamadzi wati pofika mawa, ukhala utatsegula malo onse omwe ogulitsira zipangizo za ulimi zotsika mtengo mchigawo chakumwera. Mayi m’modzi kunyamula feteleza wake Mkulu oyang’anira ntchito ya zipangizo za ulimi zotsika mtengo a Justin Kagona ndi omwe anena izi ndi Radio Maria Malawi pamene wailesiyi imafuna kudziwa momwe ntchitoyi yayambira. Mwazina iwo atsutsa malipoti oti mayina a anthu ena atuluka kawiri mu kawundula wa anthu omwe apindule ndi ndondomekoyi. “Ntchito imeneyi taiyamba bwino kutsatira program imene mstogoleri wadziko lino anakhazikitsa pa 17 mwezi uno ndipo tayambapo maboma angapo kumwera kuno,” anatero a Kagona. Iwo atsimikiza kuti pofika lachisanu likudzali moboma onse akhala kuti ayiyamba ntchitoyi.",https://www.radiomaria.mw/zipangizo-za-ulimi-zotsika-mtengo-ziyamba-kupezeka-pa-msika-lachisanu/,"October 29, 2020",Izahaki Mwacha
Papa Wadzudzula Chiwembu Chomwe Chachitika Mdziko La Cameroon,Mtsogoleri wa mpingo wa katolika pa dziko lonse Papa Francisco wadzudzula anthu omwe achita za chiwembu pa sukulu ina m’dziko la Cameroon. Polankhula lachitatu mu hall ya Papa Paulo wa 6 Papa Francisco wati ndi wa chisoni kwambiri komanso wokhudzidwa potsatira chiwembu chomwe chachitika pa sukulu ina m’dziko la Cameroon komwe ana asanu ndi m’modzi aphedwa. Iye wati ndi wa chisoni kwambiri maka akaganizira mabanja a ana a sukulu omwe aphedwawa ndipo wati ali nawo limodzi pa nthawi yovutayi. Papa Francisco wati ndi pemphero lake kuti Mulungu akhudze mitima ya anthu onse a m’dziko la Cameroon kuti zoterezi zisadzachitikenso komanso kuti mavuto a za ndale omwe alipo m’madera ena m’dzikolo athe pochita zokambirana. Pa 24 October 2020 anthu ena omwe sakudziwika adafika pa sukulu ina m’dera lotchedwa Kumba ana ali m’kalasi pomwe adachita za chiwembuzi kupha ana asanu ndi m’modzi. Potsatira chiwembuchi episkopi wa Diocese ya Kumba m’dziko la Cameroon Ambuye Agapitus Nfon wapempha akhristu mu Diocese’yi kuti achite mapemphero opempherera mizimu ya ana a sukulu omwe aphedwawa komanso anthu omwe achita za chiwembuzi.,https://www.radiomaria.mw/papa-wadzudzula-chiwembu-chomwe-chachitika-mdziko-la-cameroon/,"October 29, 2020",Izahaki Mwacha
Bungwe la MERCK Foundation Lasankha Mayi Chakwera Kukhala Kazembe Wake,"Bungwe la MERCK Foundation lasankha mayi wafuko wa dziko lino Monica Chakwera kukhala kazembe wa bugweli kuno ku Malawi. Mkulu wa bungwe la MERCK, Foundation Dr. Rasha Kelej anati asankha mayi Chakwera pofuna kuwonetsa chidwi chomwe bungwe lawo lili nacho chothandiza dziko lino popititsa patsogolo ntchito za umoyo, kulimbikitsa atsikana pa maphunziro, komanso kuletsa kusalana pakati pa anthu omwe ali ndi vuto la ubeleki mdziko muno. Dr. Kelej yemwenso ndi president wa bungwe la Merck More Than a Mother anati bungwe lawo likhala likugwira ntchito limodzi ndi mayi wa fuko linoyu komanso boma pophunzitsa akatswiri a za umoyo m’magawo osiyanasiyana ngati mbali imodzi yopititsa patsogolo ntchito za umoyo kuno ku Malawi. M’mawu ake pambuyo pa kusankhidwaku, mayi wa fuko lino Monica Chakwera anati ndi okondwa kuti apatsidwa mpata ogwira ntchito yolimbikitsa ufulu wa amayi omwe ali ndi vuto la ubereki yomwenso yakhala ili kumtima kwawo kuti afikire anthu ambiri. Iwo anati limodzi ndi maunduna osiyanasiyana achilimika pa ntchito yozindikiritsa anthu makamaka a m’madera akumidzi kuti amvetsetse ndi kuleka kuwasala anthu omwe ali ndi vuto la ubereki. Pamenepa, mayi Chakwera ati akhalanso ali pa ntchito yowalimbikitsa amayi omwe ali ndi vuto la ubelekiwa kumbali yopeza ma uthenga mosavuta, kapezedwe ka maphunziro pa zinthu zosiyanasiyana, thandizo la za umoyo, komanso za kusintha kwa kaganizidwe kuti miyoyo yawo ikhale yosinthika. Mwazina, bungwe la Merck Foundation lati lipitilira ndi program yake yolimbikitsa maphunziro aatsikana yotchedwa Educating Linda yomwe ikuthandiza atsikana okwana makumi awiri omwe akuchita bwino pa maphunziro awo a kusekondale kufikira atamalizaa pofuna kuwalimbikitsa kuti adzakhale odzidalira. Bungwe la Merck Foundation lomwe ndi la mdziko la Germany likugwira ntchito ndi maiko osiyanasiyana kuno ku Africa pozindikilitsa anthu kuti aleke kusala amai omwe ali ndi vuto la ubeleki komanso kuthandiza maikowa pa nkhani za umoyo. Akazi atsogoleri a maiko okwana khumi ndi atatu 13 ndi omwe anachita nawo msonkhanowu. Madam Monica Chakwera alowa mmalo mwa mai wafuko lino wakale Madam Getrude Mutharika omwe adali pa udindowu mmbuyomu.",https://www.radiomaria.mw/bungwe-la-merck-foundation-lasankha-mayi-chakwera-kukhala-kazembe-wake/,"October 28, 2020",Izahaki Mwacha
Papa Walimbikitsa Akhritsu Azipemphera Nthawi Zonse,"Mtsogoleri wa mpingo wa katolika pa dziko lonse Papa Francisco walimbikitsa akhristu kuti azilimbikira kupemphera nthawi zonse ngakhale m’mavuto. Popitiriza kuphunzitsa anthu pa nkhani ya mapemphero Papa wauza anthu omwe anasonkhana mu hall ya Papa Paulo wa 6 komanso a katolika onse pa dziko la pansi kudzera pa wayilesi ya kanema ndi makina a intaneti za kufunika kolimbikira kuchita mapemphero. Iye wati ndi kofunika kumapemphera nthawi zonse popeza kudzera m’mapemphero akhristu amacheza ndi Mulungu komanso amalimbikitsidwa kuti asataye mtima ngakhale mu nyengo zovuta. Papa Francisco waonjezeranso kuti pochita mapemphero akhristu sakhala okha popeza Yesu Khristu amakhala nawo limodzi. Iye wati Yesu Khristu adabwelera munthu aliyense pansi pano kotero munthu aliyense wochimwa kaya wolungama akuyenera kulimbikira kupemphera popeza anthu onse ndi abale a Yesu Khristu kudzera mu Sakramenti la Ubatizo. Papa Francisco wamaliza ndi kulimbikitsa akhristu kuti mu nyengo zovutitsitsa zomwe sizipereka chikoka chopemphera ndiye nthawi yoyenera kuima njiii m’mapemphero. Asanayambe kulankhula kwa anthu pa nkhani ya mapemphero anayamba ndi kupepesa malinga ndi kuti pa nthawi ino ya mliri wa coronavirus sangathe kuchita zomwe amakonda kuchita nthawi zonse monga kucheza ndi akhristu omwe amabwera kudzakhala nao ndi kumvetsera maphunzitso ake osiyana-siyana, kupereka moni komanso kunyamula ti makanda komabe iye watsimikizira anthuwa kuti nthawi zonse amakhala mu mtima mwake.",https://www.radiomaria.mw/papa-walimbikitsa-akhritsu-azipemphera-nthawi-zonse/,"October 28, 2020",Izahaki Mwacha
Anthu Ena Atentha Ofesi ya Mphunzitsi Wamkulu pa Sukulu ya Mpiri,"Anthu ena omwe akuwaganizira kuti ndi a chipembedzo cha chisilamu atentha ofesi ya m’phunzitsi wa mkulu pa sukulu ya pulaimale ya mipingo wa katolika ya Mpiri m’boma la Machinga. Ofesi yomwe yatenthedwayo Mkulu owona za maphunziro mu dayosizi ya Mangochi a Felix Masamba watsimikiza za nkhaniyi polankhula ndi Radio Maria Malawi ndipo ati katundu yense yemwe anali mu ofesiyi wapseratu. “Ndizoona kuti ofesi ya ahead ku Mpiri yaotchedwa kucha kwa tsiku la lero ndipo monga mukuziwa kuti panali mkangano okhuza kuvala Hijab ku mpiriku pamene asilamu akufuna kuti ana awo adzivala hijab ndiye tikuganiza kuti iwowo ndi amene awotcha ofesi imeneyi,” anatero a Masamba. Pamenepa a Masamba ati ofesi yawo ilembera kalata boma kulidziwitsa za ganizo lawo lofuna kutseka sukulu zonse za mpingowu mu dayosizi-yi ngati mpungwepungwewu upitilire.",https://www.radiomaria.mw/anthu-ena-atentha-ofesi-ya-mphunzitsi-wamkulu-pa-sukulu-ya-mpiri/,"October 28, 2020",Izahaki Mwacha
Bande Wati Athana Ndi Mafumu a Katangale,"Phungu wa dera la kumvuma mu mzinda wa Blantyre, John Bande waopseza kuti athana ndi mafumu omwe akumagulitsa malo mwachinyengo m’dera lake. Bande wauza Radio Maria Malawi kuti pali mafumu ena omwe anagulitsa malo ena omwe ophunzira pa sukulu ya pulaimale ya Nkolokoti amagwiritsa ntchito ngati njira yachidule. Pamenepa a Bande achenjeza mafumu kuti apewe m’chitidwe ogulitsa malo omwe amagwilitsidwa ntchito ndi anthu pa moyo wawo wa tsiku ndi tsiku , ndipo ati lamulo lidzagwira ntchito pa mafumu oterewa. “Ndi zomvetsa chisoni kuti mafumu anagulitsa malo omwe ana amagwiritsa ntchito ngati njira popita m’makwawo ndipo nkhani imeneyi ndikayisiya ku Anti-Corruption Bureau,” anatero a Bande. Iwo ati nthawi yakwana tsopano kuti mafumu aleke kutengera malamulo m’manja mwawo ndi kupewa kugulitsa malo omwe si awo komanso omwe amagwiritsidwa ntchito ndi anthu.",https://www.radiomaria.mw/bande-wati-athana-ndi-mafumu-a-katangale/,"October 28, 2020",Izahaki Mwacha
Papa Wati Ndi Okhudzidwa Ndi Ziwawa Mdziko La Nigeria,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi m’chitidwe wa ziwawa womwe ukuchitika m’dziko la Nigeria. Polankhula kwa anthu omwe anasonkhana pa bwalo la Saint Peter’s Square ku Vatican, Papa wakambapo kwenikweni za kusamvana komwe kulipo pakati pa apolisi a dzikolo ndi achinyamata ochuluka omwe akhala akuchita ziwonetsero zosonyeza kusakondwa. “Tiyeni tipemphere kuti ziwawa zomwe zikuchitika m’dzikoli zithe pochita zokambirana,” watero Papa Francisco. Anthu m’dziko la Nigeria makamaka a chinyamata akhala akuchita ziwonetsero zosonyeza kusakondwa ndi nkhanza zomwe akuti apolisi akuchitira anthu m’dzikolo. Maiko ndi mabungwe adzudzula zipolowezi komanso kuphedwa kwa anthu pafupifupi 70. Anthu akhala akuchita zipolowe m’dziko la Nigeria posakondwa ndi gulu lina la a police lothana ndi umbava lodziwika kuti Special Anti-Robbery Squad (SARS) lomwe akuti lakhala likuchitira anthu nkhanza. Pa chifukwa ichi President wa dziko la Nigeria Muhammadu Buhari anathetsa gulu la police’li pa 7 October 2020.",https://www.radiomaria.mw/papa-wati-ndi-okhudzidwa-ndi-ziwawa-mdziko-la-nigeria/,"October 27, 2020",Izahaki Mwacha
Mkayidi Wafa Pofuna Kuthawa ku Ndende ya Ntcheu,"Zotsatira za ku chipatala zasonyeza kuti mkayidi wina yemwe anapezeka atafa panja pa ndende ya Ntcheu masiku apitawa, anafa kaamba kotaya magazi ambiri. Malingana ndi wofalitsa nkhani za apolisi m’bomalo Sub-Inspector Hastings Chigalu, mkayidiyu Herbert Maloni wa zaka 33 zakubadwa lamulungu lapitali anapezeka atafa panja pa ndendeyi pomwe amayesera kuthawa kudzera pa denga la ndendeyi usiku. Thupi la mkayidiyu analitengera ku chipatala cha Ntcheu komwe atalipima apeza kuti anaduka msempha, zomwe zinachititsa kuti ataye magazi ochuluka. “Ndizoona kuti masiku apitawa a Herbert Maloni atisiya ndipo amayimbidwa mlandu kamba kopha munthu wachi albino mu 2016,” anatero Chigalu. Iwo ati mchipinda momwe amagona mkuluyu munapezeka mpeni ndipo atafufuza anapeza kuti mkuluyu anagwiritsa ntchito powopsezera anzake pamene amafuna kuthawa mu ndendeyi. Iye amasungidwa pa ndendeyi atapezeka olakwa pa mlandu wopha munthu wina wa khungu la chi alubino m’bomalo mchaka cha 2016.",https://www.radiomaria.mw/mkayidi-wafa-pofuna-kuthawa-ku-ndende-ya-ntcheu/,"October 27, 2020",Izahaki Mwacha
Mpingo wa Anglican Waopseza Kuti Utseka Sukulu Zake,"Mpingo wa Anglican waopseza kuti utseka sukulu zake ngati mpungwe pungwe upitilire msukuluzi pa nkhani yokhudza kuvala hijab pa nthawi ya maphunziro. Episkopi wa mpingowu mu dayosizi ya Uppershire, Ambuye Brighton Vitta Malasa ndi omwe anena izi polankhula ndi Radio Maria Malawi. Iwo ati mpingowu sulora kuti anthu ake azikhala mowopsezedwa kamba ka nkhaniyi. “Kwa m’manga anthu anayambanako mpaka anamenyana ndipo padakali pano nkhaniyi ili ku khothi koma kupatula izi dayosizi ili ndi sukulu zina ozmwe anthu athu akumaospezedwa ndi gulu lina lotchedwa Hijab Task Force. Ndiye ife tikunena kuti sitolora kuti anthu athu adziwopsezedwa zikapitilira titangotseka sukuluzo zikhale zolipira kapena tiwone zina zochita,” anatero Ambuye Malasa. Iwo auzanso boma ndi bungwe la PAC kuti achite machawi pothetsa nkhaniyi ponena kuti palibe munthu amene ali ndi mphamvu yomawopseza munthu mzake mdziko muno.",https://www.radiomaria.mw/mpingo-wa-anglican-waopseza-kuti-utseka-sukulu-zake/,"October 27, 2020",Izahaki Mwacha
Belekanyama Wati Boma La Tonse Alliance Silingavomereze Lamulo Lochotsa Pathupi,"Nduna yowona za maboma a ang’ono a Lingson Belekanyama ati boma la Tonse Alliance silingavomereze zoti lamulo lochotsa pathupi likhazikitsidwe mdziko muno. A Belekanyama anena izi polankhula ndi Radio Maria Malawi mu mzinda wa Blantyre pomwe wailesiyi imafuna kumva mbali yawo pa nkhaniyi. Iwo ati mu ulamuliro wa Tonse Alliance, lamuloli silingakhazikitsidwe kaamba koti atsogoleri ake ndi owopa Mulungu ndipo kutero ndi kutsutsana ndi lamulo lomwe Mulungu ananena lomwe limaletsa kupha. “Tafuna tisimikizire mtundu wa a Malawi kuti boma lilibe ganizo lililonse lozakhazikitsa bilu ya mtunduwu,” anatero a Belekanyama. Iwo ati anaganiza zoyankhapo pa nkhaniyi kutsatira mpungwe pungwe omwe wabuka pakati pa mipingo ndi zipembedzo potsutsana ndi nkhaniyi ndipo ati lamuloli silizakhazikitsidwa mu ulamuliro wa Tonse Alliance.",https://www.radiomaria.mw/belekanyama-wati-boma-la-tonse-alliance-silingavomereze-lamulo-lochotsa-pathupi/,"October 27, 2020",Izahaki Mwacha
Mafumu ku Zomba Akufuna Chingale Likhale Boma Loyima Palokha,"Mafumu ozungulira dera la Chingale m’boma la Zomba akapereka madandaulo awo kwa bwanamkubwa wa boma la Zomba ati pofuna kkuti dera la Chingale likhale Sub district ponena kuti delari limasalidwa mu zitukuko zosiyanasiyana. Poyankhulanso ndi Radio Maria Malawi mafumuwa atakapereka madandaulo–wo, Sub T/A Nkapita anati apereka madandaulo-wo chifukwa dera lawo limasalidwa pa zitukuko zosiyanasiyana. Mfumu-yi yati dera la Chingale likusowekera zinthu zambiri monga misewu,  zipatala, sukulu za sekondale,  misika ponenanso kuti apolisi omwe akupezeka m’delari ndi ochepanso. Choncho apempha boma kuti likhazikitse dera-li kukhala Sub District kuti adzitha ndondomeko ya chuma yokhudza zitukuko zomwe akuzifuka mdelaro mwa iwo okha. Poyankhula atalandira chikalata cha madandaulocho bwanamkubwa wa boma la Zomba, Dr. Smart Gwedemula wayamikira mafumuwa chifukwa chomasuka ndi kukapereka nkhawa zawo ku boma.",https://www.radiomaria.mw/mafumu-ku-zomba-akufuna-chingale-likhale-boma-loyima-palokha/,"October 26, 2020",Izahaki Mwacha
Ambuye Msusa Alimbikitsa Achinyamata Azikonda Kutumikira Mulungu,"Arkiepiskopi Thomas Luke Msusa wa arkidayosizi ya mpingo wa katolika ya Blantyre wapempha achinyamata mu mpingowu kuti akhale okonda kutumikira Mulungu komanso kulimbika pa maphunziro ndi cholinga choti adzakhale atsogoleri odalirika mu mpingo-wu. Ambuye Msusa anena izi poyakhula ndi Radio Maria Malawi mu mzinda wa Blantyre. Iwo ati achinyamatawa akuyenera kulimbikira pa maphunziro awo komanso kupemphera kuti asankhe moyenera mbali yomwe Mulungu akuwayitanira monga kukhala ansembe, asisitere kapena kulowa m`banja mwa ndondomeko yabwino yomwe mpingo umaphunzitsa. “Inde liwu la Mulungu silimveka ngati mawu ena choncho limasoweka kuti tizipemphera kawiri kawiri kuti tizilimvetsa,” anatero Ambuye Msusa. Iwo ati achinyamata omwe ali ndi maganizo atumikira Mulungu akhale ndi chidwi pa kuwerenga mawu a Mulungu.",https://www.radiomaria.mw/ambuye-msusa-alimbikitsa-achinyamata-azikonda-kutumikira-mulungu/,"October 26, 2020",Izahaki Mwacha
Ambuye Stima Apempha Akhritsu Apitirize Kuwerenga Baibulo,"Episkopi wa dayosizi ya Mangochi ambuye Montfort Sitima apempha akhristu mu dayosizi-yi kuti apitirize kuwerenga buku loyera ngakhale chaka cha baibulo chikupita kumapeto. Ambuye Stima amalankhula izi ku parishi ya Namandanje mu dinale ya Mpiri pa mwambo wa misa yotsekera chaka cha baibulo omwe ukuchitika m’madinale a mu dayosiziyi. Iwo ati zipatso za chaka cha baibulo zikhale zikupitilirabe kuwoneka pakati pa akhristu ngakhale chakachi chikutha mwezi wa m’mawa. “Chaka chimenechi chayenda bwino ndipo zikuoneka kuti kuno anthu akonzeka, choncho kamba ka mliri wa Covid-19 chakachi kuno sitinathe kukasekera ku Cathedral koma m’malo mwake tinakonza tsiku la lero kuno ku Mpiri,” anatero Ambuye Stima. Polankhulapo bambo mlangizi wa chaka cha baibulo mu dayosiziyi bambo Samuel Malamulo anagwirizana ndi Ambuye Stima ponena kuti anthu apitilire kuwerenga baibulo ngati mbali imodzi yopititsa patsogolo moyo wawo wa uzimu. “Ngati tikukamba za chaka chotsekera baibulo, sizikutanthauza kuti ntchito ya baibulo yatha ayi, tiyeni tipiti\rize kugwiritsa ntchito buku loyera,” anatero bambo Malamulo. Chaka cha baibulo chidzatsekedwa pa chaka cha Yesu Khristu Mfumu koma malinga ndi mliri wa Covid-19 dayosizi ya Mangochi yayamba kuchita mwambo wotsekera chakachi kudzera m’madinale ake.",https://www.radiomaria.mw/ambuye-stima-apempha-akhritsu-apitirize-kuwerenga-baibulo/,"October 26, 2020",Izahaki Mwacha
"Papa Wasankha ma Cardinal 13 Atsopano, M’modzi wa ku Africa","Mtsogoleri wa mpingo wa katolika pa dziko lonse Papa Francisco wasankha ma Cardinal atsopano a mpingowu. Atamaliza kulankhula kwa anthu omwe anasonkhana pa bwalo la Saint Peter’s Square ku Vatican komanso ku dziko lonse kudzera pa kanema ndi makina a intaneti, Papa Francisco walengeza kuti wasankha ma Cardinal atsopano khumi ndi atatu (13). Papa Francisko ndi ma Cardinal Iye wati ma Cardinal atsopanowa adzawakhazikitsa pa udindowu pa 28 November, 2020 ndipo pa tsikuli adzalowa mu gulu la ma Cardinal lodziwika m’chingerezi kuti College of Cardinals. Zadziwika kuti mwa Cardinal khumi ndi atatu atsopanowa, asanu ndi anayi (9) ndi osaposera zaka 80 zomwe zikutanthauza kuti malamulo akuwalora kusankha nawo Papa watsopano kutakhala kosowekera kutero. Ma Cardinal atsopanowa akuchokera mbali zonse za dziko la pansi kuwonetsa kuti mpingo wa katolika ndi mpingo wa pa malo ponse. Mwa chitsanzo Papa Francisco wasankha Archbishop Antoine Kambanda wa ku Kigali ku Rwanda kuyimilira chigawo cha Africa. Ntchito yaikulu ya ma Cardinal ndi kusankha Papa watsopano pamene yemwe analipoyo wamwalira kapena kutula pansi udindo. Ma Cardinal amadziwika ndi mikanjo yawo yofiira komanso ka chipewa kofiira kutanthauza kuti Cardinal ndi munthu yemwe ali wokonzeka kufera chikhulupiro chake.",https://www.radiomaria.mw/papa-wasankha-ma-cardinal-13-atsopano-mmodzi-wa-ku-africa/,"October 26, 2020",Izahaki Mwacha
Papa Wati Chikondi Ndi Maziko Eni Eni Achikristu,"Mtsogoleri wa mpingo wa katolika pa dziko lonse Papa Francisco wati kukonda Mulungu komanso anthu ena ndi maziko enieni a moyo wa chikhristu. Polankhula kwa anthu omwe anasonkhana pa bwalo la Saint Peter’s Square ku Vatican, Papa Francisco wathilira ndemanga pa Uthenga Wabwino omwe wawerengedwa pa tsikuli lomwe ndi lamulungu la 30 mu nyengo ya pa chaka. Iye wafotokoza kuti yankho lomwe Yesu Khristu adapereka pamene mphunzitsi wina wa malamulo adamufunsa za lamulo lopambana mwa malamulo onse a Mulungu ndi yankho lofunika komanso lomwe ndi maziko enieni a moyo wa chikhristu. Papa Francisco wati chikondi chikuyenera kutsogolera akhristu mu zonse zomwe amachita potumikira Mulungu komanso anthu anzawo. Iye wati nkhani yaikulu yomwe malamulo onse a Mulungu akutsindika ndiye chikondi, kukonda Mulungu komanso anthu ena. Papa’yu wati akhristu amaonetsa chikondi chao pa Mulungu pamene akonda kupemphera makamaka popembedza Mulungu (adoration) ndipo wati akhristu amaonetsanso chikondi kwa anthu anzao kudzera mu ntchito za chifundo, kukhala pafupi ndi anthu anzao ndi kumvetsera nkhawa zao angakhale chimwemwe chao pongotchula zochepa. Iye wamaliza ndi kunena kuti chifundo cha Mulungu chikuyenera kulimbikitsa akhristu nthawi zonse kuti ngakhale ataphunthwa atha kuyambiranso mwa tsopano kaamba ka chifundo cha Mulungu chomwe nchopanda malire.",https://www.radiomaria.mw/papa-wati-chikondi-ndi-maziko-eni-eni-achikristu/,"October 25, 2020",Izahaki Mwacha
M’busa Kamuyambeni Walowa Mchipani cha UTM,"Yemwe anali mkulu oyendetsa zinthu zosiyanasiyana mchipani cha Democratic Progressive (DPP) m’busa Mwayi Kamuyambeni walowa m’chipani cha UTM. M’busa Kamuyambeni M’busa Kamuyambeni yemwenso anali phungu wa chipani cha DPP mdera la kumadzulo m’boma la Ntcheu, miyezi yapitayi analengeza kuti atula pansi udindo wawo komanso umembala wa chipanichi ndipo (dzulo) loweruka ndi pomwe alengeza za kulowa kwawo mchipani cha UTM. Polankhula pa msonkhano owalandira omwe chipani cha UTM chinakonza, a Kamuyambeni ati UTM ndi chipani chokhacho chomwe akuwona kuti chikhonza kusintha zinthu m’dziko muno. “Ndasankha chipani cha UTM chifukwa ndimayang’ana mfundo zomwe zilipo kamba koti Professor Peter Mutharika anandiphunzitsa tsopano yakwana nthawi yoti ndipange practice choncho UTM ndi yomwe ndaganiza kuti ndigwireko ntchito,” anatero m’busa Kamuyambeni. Polankhulapo wachiwiri kwa mkulu owona za chisankho ku chipani cha UTM, a Bright Kawaga anati masomphenya awo ndi ofuna kuti chipani chawo chikule choncho aliyense ndi olandilidwa ku chipanichi. “Ifeyo ngati chipani cha UTM tili ndi malingaliro oti chipanichi chikule ndiye kukula kwa chipani timalandira aliyense monga momwe mwaonera lero talandira anthu ochuluka zedi,” anatero a Kawaga.",https://www.radiomaria.mw/mbusa-kamuyambeni-walowa-mchipani-cha-utm/,"October 25, 2020",Izahaki Mwacha
Aphungu Adandaula Ndi Ndondomeko Zolipiritsa Ana Msukulu Za Pulayimale Za Boma,"Phungu wa nyumba ya malamulo mdera la pakati m’boma la Salima, Gerald Kapisani Phiri wadandaula kamba ka ndondomeko zina zomwe zinakhazikitsidwa msukulu zina za pulayimale za boma kuti ana azilipira ndalama pa zinthu zina zofunika msukuluzi. Phiri wauza Radio Maria Malawi kuti izi zikuchitika ngakhale boma linanena kuti sukulu zonse za pulaimale za boma ndi zaulere. Iye wati ana a msukulu zambiri sakumaloredwa kuphunzira ngati salipira ndalama, zomwe zikupchititsa kuti anawa azivutika kupeza mwayi wa maphunziro. “Masukulu ambiri m’ma constituency momwe tikuchokera maka maka ku Salima central ana ambiri saloredwa kulowa mkalasi pokha pokha atalipira ndalama ndiye mukuziwa kale kuno ku Malawi maphunziro ndi aulele makamaka msukulu za pulayimale,” anatero a Phiri. Koma poyankhapo pa zadandauloli, nduna mu undunawu mayi Agness Nyalonje ati undunawu uwunika mwachidwi zifukwa zomwe sukulu zina za pulayimale zimapemphera ophunzira kuti azipeleka ndalama pa ntchito zina za msukuluzi. “M’mene zikuwonekera ndiye ngati masukulu osiyana siyana amatsatira ndondomeko zosiyana-siyana kutengera m’mene thandizo la sukuluyo limabwelera koma panopo ngati unduna sitinganene kuti chifukwa chake ndi icho koma m’malo mwake tiunika kuti tione m’mene tingachitire,” anatero mayi Nyalonje.",https://www.radiomaria.mw/aphungu-adandaula-ndi-ndondomeko-zolipiritsa-ana-msukulu-za-pulayimale-za-boma/,"October 25, 2020",Izahaki Mwacha
Mkayidi Wina Yemwe Anapha Munthu Wachi Alubino Wapezeka Atafa,Mkayidi   wina yemwe bwalo linamupeza olakwa pa mlandu opha munthu wa khungu la chialubino wapezeka atafa kunja kwa ndende ya Ntcheu kucha kwa lamulungu pa 25 October 2020. Malemuyu yemwe ndi Herbert Maloni amasungidwa pa ndendeyi atapezeka olakwa pa mlandu wopha a Fretcha Masina omwe anali akhungu lachiabino mchaka cha 2016 m’bomalo. Imfa ya mkaidiyu yadzetsa mafunso ochuluka kwa anthu ambiri mdziko muno makamaka okhala m’boma la Ntcheu. Thupi la malemuyu lapezeka kunja kwa ndende ya Ntcheu kucha kwa lamulungu pa 25 October 2020 lili ndi magazi okhaokha. Ena mwa ogwira Ntchito pa ndendeyi awuza Radio Maria Malawi kuti akuganiza kuti mwina nkutheka kuti malemu Maloni amafuna kuthawa pogwiritsa ntchito denga la chipinda china pa ndendeyi. Pomwe mtolankhani wathu amafika pamalowa ndi kuti thupi lawo atalichotsapo ndi kulitengera pa chipatala cha Ntcheu kuti akalipime. Radio Maria Malawi inafuna kumva kuchokera kwa mneneri wa ndende ya Ntcheu a Jordan Manganda koma anakana kuyankhulapo ndipo anati yemwe angayankhulepo bwino za nkhaniyi ndi mneneri wa ndende mdziko muno a Chimwemwe Mike Shawa koma nawonso anakana kutero m’malo mwake anapempha kupatsidwa nthawi ndi cholinga choti afufuzebe. A Herbert Maloni ndi m’modzi mwa anthu asanu omwe khothi linawapeza olakwa pa mlandu opha a Fretcha Masina omwe adali ndi khungu lachiabino mchaka cha 2016 m’mudzi mwa Zimtambira m’boma la Ntcheu.,https://www.radiomaria.mw/mkayidi-wina-yemwe-anapha-munthu-wachi-alubino-wapezeka-atafa/,"October 25, 2020",Izahaki Mwacha
Papa Walangiza Akhristu Azizindikira Chomwe Akuchita Popemphera,"Mtsogoleri wa mpingo wa katolika pa dziko lonse Papa Francisco wati akhristu akuyenera kumazindikira zomwe akuchita pa mapemphero. Malinga ndi malipoti a wailesi ya Vatican, lachitatu Papa wapitiriza kuphunzitsa anthu pa za mapemphero ndipo walankhula za kufunika koti anthu azizindikira zomwe akuchita nthawi ya mapemphero ndi kupewa kumangobwebweta. Iye wati ndi kofunika kuti anthu azizindikira zomwe achita ndi kulankhula pa nthawi ya mapemphero. Papa Francisco watsindika za kufunika kochita mapemphero ofumira mu mtima ndi kupewa kuchita mapemphero pongofuna kukwaniritsa pologalamu ya mapempherowo zomwe iye wati ndi kungotaya nthawi chabe. Iye wati mapemphero ndi ofunika m’moyo wa mkhristu aliyense popeza mapemphero owona mtima amathandiza munthu kupewa makhalidwe oyipa. Papa Francisco wati munthu amene apemphera moona mtima alibe nthawi ya miseche, munthu amene apemphera moona mtima alibe nthawi yosunga mangawa mu mtima. Iye wamaliza ndi kunena kuti ndi tchimo lalikulu kusamaona munthu mzako ngati wofunika pa maso pa Mulungu.",https://www.radiomaria.mw/papa-walangiza-akhristu-azizindikira-chomwe-akuchita-popemphera/,"October 22, 2020",Izahaki Mwacha
Uladi Mussa Walamulidwa Kukakhala ku Ndende Kwa Zaka Zisanu,"Bwalo lalikulu la milandu mu mzinda wa Lilongwe lalamula nduna yakale ya za mdziko a Uladi Mussa kuti akakhale ku ndende kwa zaka zisanu kaamba kogwiritsa ntchito udindo wawo molakwika. Akukalowa ku ndende ya Maula-Mussa A Mussa limodzi ndi mzawo wina a David Kwanjana omwe adali m’modzi mwa akuluakulu a kunthambi yowona zolowa ndi kutuluka mdziko muno, onse awapatsa chilangochi pa mlanduwu komanso chaka china chimodzi pa mlandu wotayilira pa ntchito. Awiriwa amayimbidwa milanduyi powaganizira kuti anatengapo gawo lothandiza mzika zina za mdziko la Rwanda kupeza ziphaso zokhalira mdziko muno mwachinyengo. Popereka chigamulo chake lachinayi, oweruza milandu Justice Dr. Chifundo Kachale anati zilango ziwirizi ziyendera limodz zomwe zikutanthauza kut awiriwa akhala ku ndende kwa zaka zisanu. Judge Kachale watinso awiriwa aletsedwa kukhala ndi udindo uliwonse wokhudza dziko kwa zaka zisanu ndi ziwiri (7) zomwe zikudzazi. Padakalipano yemwe akuyimira a Mussa pa mlanduwu, a Paul Maulidi ati akachita apilo chigamulochi ku bwalo la Supreme sabata ya mawa. A Mussa omwe akhala ali wachiwiri kwa mtsogoleri wa chipani cha DPP mchigawo chapakati adawamanga mchaka cha 2017 pomwe bungwe la ACB linkawaganizra kuti akukhudzidwa ndi milanduyi.",https://www.radiomaria.mw/uladi-mussa-walamulidwa-kukakhala-ku-ndende-kwa-zaka-zisanu/,"October 22, 2020",Izahaki Mwacha
Chipatala cha St. Lukes Malosa Chakwanitsa Zaka 56,"Bishop wa mpingo wa Anglican mu dayosizi ya Upper Shire ambuye Brighton Vitta Malasa wati chipatala cha mpingowu cha St. Luke chathandiza boma populumutsa miyoyo ya anthu ambiri mdziko muno. Bishop Malasa ndi a Boma (kumanzere) Ambuye Malasa amayankhula izi lachitatu pa chaka cha nkhoswe ya chipatalachi ku Malosa m’boma la Zomba pomwenso amakondwelera kuti patha zaka 56 chipatalachi chiyambireni kugwira ntchito. Iwo ati Luka Woyera anali dokotala, komanso olemba ndipo amathandiza miyoyo ya anthu ambiri mu uzimu komanso ku thupi. Mwazina pa mwambo-wu, ambuye Malasa atsekuliranso nyumba ya chisoni (mortuary) ndi chipinda china chochitira operation (Theater) pa chipatalachi. Polankhulanso mkulu woyendetsa ntchito za chipatalachi komanso zipatala zonse za mpingowu mu dayosizi ya Uppershire a Winas Boma ati kubwera kwa zipinda ziwirizi pa chipatalachi kuthandiza kukweza ntchito za umoyo pa chipatalacho. Iwo ayamikiranso ubale ndi thandizo lomwe chipatalachi chimalandira kuchokera ku boma.",https://www.radiomaria.mw/chipatala-cha-st-lukes-malosa-chakwanitsa-zaka-56/,"October 22, 2020",Izahaki Mwacha
Boma Lati Ndi Lokhudzidwa ndi Kukwera kwa Milandu Yogwililira,"Boma lati ndi lokhudzidwa ndi kuchuluka kwa mchitidwe ogwilira ana omwe wakula kwambiri mdziko muno. Nduna yowona za kusasiyana pakati pa amayi ndi abambo, chitukuko cha m’madera komanso chisamaliro cha anthu, mayi Patricia Kaliati ndi omwe anena izi potsatira kanema wina yemwe wakhala akuwoneka pa masamba a mchezo a internet yemwe akuwonetsa mtsikana wina wachichepere akutuluka magazi ku malo obisika yemwe akuti anagwiliridwa ndi bambo wina wachikulire m’boma la Chikwawa. Kaliati: Bambo ameneyu ambuye amulange Mayi Kaliati ati zomwe anachita bamboyu ndi zosonyeza kusowa umunthu ndipo apempha makolo kuti adziwonetsetsa mayendedwe a ana awo. “Chiwanda chomwe chalowa mdziko muno komanso mwa azibambo ndi choyipa kwambiri ndipo bambo ameneyu ambuye amulange moyo wake onse pa zomwe wamuchita mwana amene uja. Mdziko muno muli akazi ambiri amene akusowa amuna ngakhale ongocheza nawo okha,” anatero mayi Kaliati. Pamenepa iwo ati akukonzabe malamulo okhwima omwe athandizire kuti abambo ambiri apewe kuchita za dama ndi ana, zomwe ndi kuphatikizapo kuletsa kupereka belo kwa abambo omwe apalamula milandu ya ngati imeneyi.",https://www.radiomaria.mw/boma-lati-ndi-lokhudzidwa-ndi-kukwera-kwa-milandu-yogwililira/,"October 22, 2020",Izahaki Mwacha
MAM Ikutsutsana ndi Lamulo Lochotsa Mimba,"Bungwe lalikulu loyendetsa chipembedzo cha chisilamu mdziko muno la Muslim Association of Malawi lati lipitilira kutsutsana ndi ganizo loti aphungu aku nyumba ya malamulo akambirane za lamulo loloreza amayi ndi atsikana kuchotsa pathupi. Chabulika: Zikutsutsana ndi chiphunzitso cha chisilamu Mneneri wa bungweli Sheikh Dinala Chabulika ndi yemwe wanena izi polankhula ndi Radio Maria Malawi mu mzinda wa Blantyre. Iye wati kuchotsa pathupi ndi kotsutsana ndi chiphunzitso cha chipembedzo cha chisilamu chomwe chimanena kuti anthu akuyenera kusunga komanso kuteteza moyo wa munthu. “Nkhaniyi titayiwona tinawona kuti ikutsutsana ndi chiphunzitso cha Chisilamu ndipo ifeyo sitikumvetsa chifukwa chimene akufuna kusinthira lamulo,” anatero Sheikh Chabulika. Pamenepa iwo atsindika kuti salora kuti lamulo lotereli likhazikitsidwe mdziko muno.",https://www.radiomaria.mw/12510-2/,"October 21, 2020",Izahaki Mwacha
Apolisi M’boma la Mangochi Atentha Chamba Cholemera 300 Kilogram,"Apolisi m’boma la Mangochi mogwirizana ndi nthambi ya mabwalo a milandu m’bomali, atentha chamba cholemera ma kilogramu 300 chomwe chinalandidwa kwa anthu osiyanasiyana omwe anamangidwa m’bomalo.  Malinga ndi wachiwiri kwa wofalitsa nkhani za apolisi m’bomalo, Sub Inspector Amina Tepani Daudi, ntchitoyi yachitika pa 20 October mu nkhalango ya Mpima. Sub Inspector Daudi wati ganizo lowotcha chambachi linachokera ku bwalo loweruza milandu ati kamba koti chinasungidwa kwa nthawi yaitali. Sub Inspector Daudi akufotokoza. “Ndi zoonadi ife apolisi pamodzi ndi anzathu anthambi ya bwalo loweruza milandu tawotcha chamba chokwanira makilogalamu 300 chomwe tinalanda kwa anthu omwe anapalamula milandu,” anatero Daudi. Sub Inspector Daudi anati mwa chambachi, cholemera ma kilogram 150 chinalandidwa kuchokera kwa munthu m’modzi.",https://www.radiomaria.mw/apolisi-mboma-la-mangochi-atentha-chamba-cholemera-300-kilogram/,"October 21, 2020",Izahaki Mwacha
Papa Wasankha Mkulu Watsopano Owona za Anthu Oyera mu Mpingo,Mtsogoleri wa mpingo wa katolika pa dziko lonse Papa Francisco wasankha mkulu watsopano woyang’anira bungwe lomwe limawona za anthu oyera mu mpingo. Likulu la mpingo wa katolika pa dziko lonse (Vatican) lalengeza za kusankhidwa kwa Ambuye Marcello Semeraro kukhala mkulu (Prefect) wa bungwe lomwe limawona za anthu oyera mu Mpingo lodziwika kuti Congregation for the Causes of Saints. Bishop Semeraro ndi Papa Francisko Malinga ndi malipoti Papa Francisco wasankha Ambuye Semeraro kukhala m’lowa m’malo wa Cardinal Angelo Becciu yemwe adatula pansi udindowu. Asadasankhidwe pa udindowu Ambuye Semeraro akhala ali pa udindo wa mlembi wa bungwe la alangizi a Papa Francisco lodziwika kuti Council of Cardinal Advisors kuyambira m’chaka cha 2013. Ambuye Semeraro omwe adabadwa pa 22 December 1947 adadzodzedwa unsembe m’chaka cha 1971 ndipo m’chaka cha 1998 adasankhidwa kukhala episkopi wa diocese ya Oria mdziko la Italy. Bungwe lowona za anthu oyera mu mpingo lidakhazikitsidwa m’chaka cha 1588 ndi cholinga chounika ndi kuchita kafukufuku wa moyo wa anthu pamene amwalira kuti apeze ngati ali oyenera kutchulidwa oyera kuti kudzera m’moyo wao akhalenso zitsanzo za moyo weniweni wa chikhristu kwa ena.,https://www.radiomaria.mw/papa-wasankha-mkulu-watsopano-owona-za-anthu-oyera-mu-mpingo/,"October 21, 2020",Izahaki Mwacha
Papa Wachita Zokambirana ndi Mkulu wa Bungwe la Red Cross,"Mtsogoleri wa mpingo wa katolika pa dziko lonse Papa Francisco wachita zokambirana ndi mkulu wa bungwe la Red Cross pa dziko lonse. Zokambirana pakati pa Papa Francisco ndi mkulu wa bungwe la Red Cross pa dziko lonse Peter Maurer zakhudza ntchito yomwe bungwe la Red Cross likugwira maka pano pomwe maiko ambiri akhudzidwa ndi mliri wa Coronavirus. Papa pa mkumano wake ndi Maurer Iwo akambirananso momwe bungwe la Red Cross lingathandizire anthu a nkhaninkhani m’maiko momwe muli nkhondo. M’mawu ake Maurer wati ndi zochititsa chidwi kuti zomwe likulu la mpingo wa katolika likufuna pa momwe anthu angathandizidwire anthu omwe ali m’mavuto osiyana-siyana ndi momwenso bungwe la Red Cross likufunira litamagwilira ntchito zake. Maurer wati ndi cholinga cha bungwe la Red Cross kuti anthu omwe ali m’mavuto osiyana-siyana azithandizidwa bwino, mofanana ndipo mopanda kuwonetsa kukondera kulikonse. Atatha nkumano wake ndi Papa Francisco, Maurer wakumananso ndi mlembi wa mkulu wa likulu la Mpingo wa Katolika (Secretary of Vatican State), Cardinal Pietro Parolin. Bungwe la Red Cross kapena kuti International Committee of the Red Cross (ICRC) limagwira ntchito yothandiza anthu omwe ali m’mavuto osiyana-siyana monga ngozi za chilengedwe ndi nkhondo. Bungweli linayamba m’chaka cha 1863 ku Geneva m’dziko la Switzerland.",https://www.radiomaria.mw/papa-wachita-zokambirana-ndi-mkulu-wa-bungwe-la-red-cross/,"October 20, 2020",Izahaki Mwacha
Anthu Oyezetsa TB Akuchepa-Unduna,"Nthambi yowona za matenda a chifuwa chachikulu cha TB yadandaula kamba ka kutsika kwa chiwerengero cha anthu omwe akupita mzipatala kuti akathandizidwe pa matendawa. Dambe: Tili ndi ma HSA amene akutithandiza Wachiwiri kwa mkulu oyendetsa ntchito za nthambiyi mu unduna wa za umoyo Dr. Isaiah Dambe alankhula izi pa ulendo wa atolankhani woona zomwe zikuchitika m’boma la Mangochi polimbana ndi nthendayi. Iye wati izi zili chomwechi kamba koti anthu ambiri akumakhala ndi mantha kukayezetsa nthendayi powopa kukayezedwa kachirombo ka coronavirus m’malo mwa TB. “Mdziko lino la Malawi tili ndi ma HSA omwe ali m’midzi ndipo iwo aphunzitsidwa kusiyana kwa zizindikiro za pakati pa chifuwa cha TB ndi nthenda ya Covid-19 choncho tikamva zizindikiro tizikawapeza iwowa kuti atithandize,” anatero a Dambe. Iwo ati zimenezi zithandiza kuti matendawa aziwapeza msanga munthu asanadwale nawo kwambiri ndipo ati akufunitsitsa kuti akamafika chaka cha 2030 chiwerengero cha anthu odwala chifuwa cha TB chikhale chochepa",https://www.radiomaria.mw/anthu-oyezetsa-tb-akuchepa-unduna/,"October 20, 2020",Izahaki Mwacha
YODEP Yati Iwonetsetsa Kuti Ana pa Chilumba cha Chisi Akulandira Maphunziro Okwanira,"Bungwe la Youth for Development and Productivity (YODEP) lati liwonetsetsa kuti ana omwe akupezeka pa chilumba cha Chisi pa nyanja ya Chilwa m’boma la Zomba, akulandira maphunziro a msukulu za mkomba phala. Mkulu owona za mapulogalamu ku bungweli a Joe Mwandama ndi omwe anena izi pa chilumbachi lomwe ndi dera la Group Village Headman Tchuka pomwe amaphunzitsa alezi a msukuluzi momwe angasamalire ana mu nyengo ino ya mliri wa Covid19. A Mwandama ati anapita pa chilumbachi ndi cholinga chofuna kuteteza ana komanso kuwalimbikitsa pa maphunziro awo potengera mavuto omwe anawa akukumana nawo. “Vuto lomwe lili pa Chisi Island nthawi zambiri ana amene ndi achichepere amakhala ayamba kupita ku nyanja kumapeza ndalama choncho sukulu samayitenga ngati yofunika,” anatero a Mwandama. Iwo ati awonetsetsa kuti apereke maphunziro a mkombaphala okwanira kuti anawa azichita bwino ndi sukulu yawo. Poyankhulapo m’modzi mwa alezi pa chilumbachi mayi Mary Chipatala ati kubwera kwa sukuluzi pa chilumbachi kuchepetsa ntchito kwa aphunzitsi a msukulu za pulaimale. “Nthawi imeneyo anawo amangokula osapita ku nazale kufikira ku pulaimale ndipo pa chifukwa choti pulayimale ili kutali anawa amakula mpaka zaka 10 asanayambe sukulu choncho sukulu za mkomba phalazi zithandiza,” anatero mayi Chipatala.",https://www.radiomaria.mw/yodep-yati-iwonetsetsa-kuti-ana-pa-chilumba-cha-chisi-akulandira-maphunziro-okwanira/,"October 20, 2020",Izahaki Mwacha
Apolisi ku Mulanje Adandaula Ndi Kukula Kwa Mchitidwe Ophana,"Apolisi m’boma la Mulanje ati ndi okhudzidwa kaamba ka kuchuluka kwa milandu yopha anthu omwe akuganiziridwa kuti apalamula mlandu. Wofalitsa nkhani ku polisi ya Mulanje, Sub Inspector Gresham Ngwira wanena izi polankhula ndi Radio Maria Malawi. Iye wati anthu alekeretu mchitidwe olanga okha anthu omwe akuwaganizira kuti alakwa ndipo anthu omwe akhala akuchita mchitidwe otengera malamulo m’manja mwawo adzimangidwa ndi kuyimbidwa mlandu. “Nkhani zimenezi zophana sizikuchita bwino chifukwa mmene mwezi wa September umatha tinali titalandira milandu 10 yokhudzana ndi kuphedwa kwa anthu pamene chaka chatha inali milandu 4 yokha mu mwezi ngati omwewo wa September,” anatero Ngwira. Iye wati zomwe zikuchitikazi ndi zokhumudwitsa ndipo wati ngati achitetezo ayesetsa kuti anthu omwe akuchita mchitidwe oterewu amangidwe ndi kuyimbidwa mlandu.",https://www.radiomaria.mw/apolisi-ku-mulanje-adandaula-ndi-kukula-kwa-mchitidwe-ophana/,"October 20, 2020",Izahaki Mwacha
Nthambi ya Zanyengo Yalangiza Anthu Adzimwa Madzi Pafupipafupi,"Nthambi yowona za nyengo mdziko muno yapempha anthu kuti adzimwa madzi pafupi-pafupi kaamba koti kutentha kwambiri sabata ino. Mkulu ku nthambiyi a Jolamu Nkhokwe auza Radio Maria Malawi kuti kutenthaku kwadza kaamba ka mkumano wa mphepo kuchokera mbali zonse za dziko lino. Iwo ati pambuyo pa kutenthaku m’madera ena mudzagwa mvula ya mabingu ndipo apempha anthu kuti apewe kukhala pansi pa mitengo pomwe mvula ikugwa powopa kuombedwa ndi mphenzi. “Ife a department ya zanyengo mu unduna wa nkhalango ndi zachilengedwe tikuwuza mtundu wa a Malawi kuti kuyambira pa 18 mpaka pa 25 October madera ambiri akhala akutentha mdziko muno mzigawo zonse,” anatero a Nkhokwe. Iwo alangiza anthu kumwa madzi pafupi pafupi komanso ati anthu azimvetsera za nyengo nthawi zonse pofuna kuti apewe mavuto omwe angadze kaamba ka nyengo zosiyanasiyana ngati madzi osefukira, mphezi ndi zina.",https://www.radiomaria.mw/nthambi-ya-zanyengo-yalangiza-anthu-adzimwa-madzi-pafupipafupi/,"October 19, 2020",Izahaki Mwacha
Matumba 432 a Chimanga Ayaka Moto M’boma la Dowa,"Matumba 432 a chimanga awonongeka galimoto yomwe inanyamula chimangachi itayaka moto m’boma la Dowa. Malinga ndi wofalitsa nkhani za apolisi m’bomalo Sub Inspector Gladson M’bumpha, ngoziyi yachitika m’bandakucha wa lero (lolemba) pa mlatho otchedwa Chingondo m’bomalo. “Galimotoyi yomwe nambala yake ndi NU 8719 imayendetsedwa ndi a Lucius Kamukwa a zaka 50 inayamba kuyaka moto itafika pa mlatho wa Chingondo zomwe zachititsa kuti matumba onse okwana 432 omwe galimotoyi inanyamula awonongeke ndi motowo,” anatero Sub Inspector M’bumpha. M’bumpha wati mwini wake wa chimangachi ndi Elias Tennis ochokera mdera la mfumu yaikulu Mkanda m’boma la Mchinji ndipo ndi mkulu ochita malonda m’bomalo. Padakali pano apolisi ati akufufuzabe kuti apeze chenicheni chomwe chinayambitsa motowu. Ku Dowa komweko, anthu awiri avulala pa ngozi zosiyana zomwe zachitika pa malo amodzi m’bomalo usiku wa lamulungu lapitali. Wofalitsa nkhani za apolisi m’bomalo Sub Inspector Gladson Mbumpha wati anthuwa ndi a Bole Kapalamula a zaka 47 komanso a Humphrey Charles a zaka 27 ndipo agonekedwa pa chipatala cha pa boma pa Dowa. Ngozi yoyambayi yachitikira pa mlatho wa Tatolonga pomwe oyendetsa njinga yamoto anaomba ngolo yomwe imayendetsedwa ndi a Kapalamula ndi kuwavulaza pamodzi ndi a Bulu omwe amakoka ngoloyi. Ngozi ina yachitika pamalo omwewanso pomwe ambulance yomwe imayenetsedwa ndi a Masautso Felison inaomba a Humphrey Charles omwe amakonza nsewu pochotsa Ngolo yomwe inachita ngoziyi. A Charles anavulala kwambiri mwendo komanso kukalika ku nkhope ndipo woyendetsa ambulance yu sanavulale. Bole Kapalamula amachokera m’mudzi wa Mitembo pomwe Humphrey Charles amachokera m’mudzi wa Chawiya ndipo onse ndi a mdera la mfumu yayikulu Mkukula m’boma lomweli la Dowa.",https://www.radiomaria.mw/matumba-432-a-chimanga-ayaka-moto-mboma-la-dowa/,"October 19, 2020",Izahaki Mwacha
Sheikh Abasi Wapempha PAC Ichite Machawi Pothetsa Mikangano Yokhudza Hijab M’sukulu,"Wachiwiri kwa mlangizi wa president pa nkhani za chipembedzo Sheikh Hashim Abasi wapempha bungwe la Public Affairs Committee (PAC) kuti lichite machawi pothetsa kusamvana komwe kulipo pakati pa chipembedzo cha chisilamu ndi mipingo yachikhristu pa nkhani yovala ma hijab ku sukulu. Sheikh Abasi amalankhula izi pothilirapo ndemanga pa nkhani yokhudza kusamvana komwe kukupitilira pa sukulu ya pulaimale ya mpingo wa katolika ya Mpiri m’boma la machinga komwe kwachititsa kuti sukuluyi itsekedwe kachiwiri sabata yatha zomwenso akuti zayamba kupereka chiwopsezo kwa akatolika mderalo. Iwo ati ndi kofunika kuti mbali ziwirizi zimvane chimodzi ndi kuyambanso kukhalirana mwa mtendere mdziko muno. “A PAC ndiomwe asove nkhani imeneyo ndipo akuyenera atero msanga kuti mkanganowu usakhalepo chifukwa anthu omwe akukanganawo amakhalira limodzi,” anatero Sheikh Abasi. Koma polankhulapo mneneri wa bungwe la PAC, bishop Gilford Matonga wati nkhaniyi siyofunika kuikambirana mwachidule ndipo akuluakulu a bungweli akupitilirabe kuwunika njira yabwino yomwe angathetsere kusamvanaku. “Iyiyi sinkhani yachidule yongoti takambirana zatha ndipo PAC inakhazikitsa task force imene anthu amene ali m’menemo ndi ochokera mzipembezo zonse ndipo anthu amanewa akhale akuyamba kukambirana nkhani imeneyi posachedwapa,” anatero m’busa Matonga. Iwo ati nkhaniyi siyofunika kuyendetsa mwansanga koma ati ndi kofunikira kuiwunikira mokuya kuti awone mmene angathetsere mikanganoyi.",https://www.radiomaria.mw/sheikh-abasi-wapempha-pac-ichite-machawi-pothetsa-mikangano-yokhudza-hijab-msukulu/,"October 19, 2020",Izahaki Mwacha
Papa Wati Akhala Nawo Pa Mapemphero a Mtendere Pa Dziko Lonse,"Mtsogoleri wa mpingo wa katolika pa dziko lonse Papa Francisco akhala nawo pa mapemphero opemphelera mtendere. Mapempherowa omwe mutu wake ndi woti No One Is Saved Alone – Peace and Fraternity achitika lachiwiri pa 20 October 2020 ndipo atsogoleriwa akhala m’malo atatu osiyana mu mzinda wa Rome ndipo alumikizana kudzera pa makina a intaneti. Malo atatuwa ndi: tchalichi lalikulu la Basilica of Saint Mary ku Aracoeli mu mzinda wa Rome, Sunagoge ya ku Rome komanso malo osungira zinthu za mbiri ya kale otchedwa Capitoline Museums mu mzinda womwewu wa Rome. Ofesi yofalitsa ma uthenga Vatican Press Office yati pambuyo pa mapempherowa pakhalanso mwambo wina wa a atsogoleri a Mipingo yosiyanasiyana pa bwalo la Michelangelo Square. Bungwe la Saint Egidio lati lakonza mapempherowa molimbikitsidwa ndi zomwe adachita Papa Yohane Paulo Wachiwiri Woyera yemwe adakonza mapemphero a mipingo yosiyanasiyana ku Assisi m’dziko la Italy pa 27 October 1986 komanso bungwe la Saint Egidio lati lalimbikitsidwa ndi kalata ya Papa Francisco ya posachedwa yotchedwa Fratelli tutti yomwe ikulimbikitsa zoti anthu akuyenera kukhalitsana bwino. Mapempherowa achitika motsata ndondomeko zothandiza kupewa kufalitsa nthenda ya Covid 19. Pambali popempherera mtendere pakhalanso mapemphero opempha chithandizo cha Mulungu pa mliri wa coronavirus. Pa mapempherowa atsogoleriwa akhala chete mphindi imodzi kupempherera anthu onse omwe akuvutika kaamba ka Covid 19 komanso nkhondo. Akhristu, asilamu, ayuda, achipembedzo cha Buddha pongotchula ochepa akhala nao pa mapempherowa.",https://www.radiomaria.mw/papa-wati-akhala-nawo-pa-mapemphero-a-mtendere-pa-dziko-lonse/,"October 19, 2020",Izahaki Mwacha
PMS Yapempha Ana Akonzekere Bwino Kolona wa Ana 1 Million pa Dziko Lonse,"Bungwe lowona za Utumiki wa a Papa mdziko muno lapempha makolo kuti akonzekeretse bwino ana awo pa kolona wa ana 1 million pa dziko lonse yemwe apempheredwe loweruka likudzali. Rappozo: Kolonayu ndi ofunika kwambiri Polankhula m’malo mwa mkulu wa bungweli mdziko muno bambo Paul Rappozo omwe ndi mkulu wa bungweli mu dayosizi ya Mangochi ati ana a mdziko muno akuyenera kudzatenga nawo mbali pa kolonayu yemwe adzayamba nthawi ya 9 koloko m’mawa ndipo adzapempheredwa kudzera m’malimana komanso m’matchalitchi. Iwo ati kolonayu cholinga chake ndi choti anawa apemphelere mtendere pa dziko lonse komanso chitetezo ku mliri wa COVID-19. “Kolonayu ndi ofunika kwambiri ndiye tipemphe kuti ana adzasonkhane m’maparishi ndi m’malimana kudzapemphera limodzi kolonayi koma pa nthawiyi atsatire njira zonse zodzitetezera ku mliri wa COVID-19,” anatero bambo Rappozo. Polankhulaponso ena mwa ana omwe adzatenge nawo mbali pa tsikuli omwe ndi Tatiana komanso Orama Phiri ochokera mu dayosizi ya Mangochi, alimbikitsa ana anzawo kuti adzatenge nawo gawo pa tsikuli. Iwo anati mapempherowa athandiza kwambiri kuti anawa apemphelere anzawo omwe akuvutika mu njira zosiyanasiyana, kubweretsa mtendere mdziko komanso m’mabanja.",https://www.radiomaria.mw/pms-yapempha-ana-akonzekere-bwino-kolona-wa-ana-1-million-pa-dziko-lonse/,"October 15, 2020",Izahaki Mwacha
Sukulu ya Pulaimale ya Mpiri Yatsekedwanso,"Sukulu ya pulaimale ya mpingo wa katolika ya Mpiri m’boma la Machinga yatsekedwanso kutsatira kusamvana komwe kukupitilira pakati pa asilamu ndi akhristu pa nkhani zoti ophunzira achisilamu azivala chovala chotchedwa hijab pa nthawi ya maphunziro. Asilamu akuti akufuna adzivala motere M’modzi mwa anthu omwe awona izi zikuchitika wati chipolowe chinayamba pomwe ophunzira ena achisilamu anapita sukuluyi lolemba lapitali atavala hijab komwe anawabweza kuti akavale bwino. Izi zidakwiyitsa anthu otsatira chipembedzo cha chisilamu ndipo anakachita chisokonezo pa sukuluyi zomwe zinachititsa kuti apolisi afike pa sukuluyi kudzakhazikitsa bata. “Panali chisokonezo kwambiri. Anthuwo anakaphwanya katundu ochuluka kunyumba ya ahedi komanso amapanga target kwambiri anthu omwe ndi a katolika kuti athane nawo moti ena anamenyedwa kwambiri ndipo avulala agonekedwa ku chipatala,” anatero mkuluyo. Mkulu woyang’anira maphunziro atafika pa sukuluyi analamula kuti sukuluyi itsekedwe kaye kufikira mbali ziwirizi zitakambirana ndi kumanga mfundo imodzi. Padakalipano anthu awiri ndi amene avulala pa chipolowechi ndipo agonekedwa pa chipatala cha Liwonde m’boma lomwelo la machinga atatumizidwa kuchokera pa chipatala cha Mpiri Mission.",https://www.radiomaria.mw/sukulu-ya-pulaimale-ya-mpiri-yatsekedwanso/,"October 15, 2020",Izahaki Mwacha
ECM Yalengeza za Kuyambanso Kwa Sacrament la Ulimbitso,"Bungwe la maepiskopi a mpingo wa katolika mdziko muno la Episcopal Conference of Malawi (ECM) lalengeza za kuyambiranso kwa kupereka Sakramenti la Ulimbitso. Izi zadziwika potsatira kalata yomwe ma episkopi’wa atulutsa yodziwitsa anthu za nkhaniyi. Maepiskopi’wa adalengeza za kuyimitsa kupereka Sacramenti la Ulimbitso mu mwezi wa May chaka chino kamba ka mliri wa Coronavirus. Potsatira msonkhano wawo wapadera omwe maepiskopiwa achita ku likulu la mpingowu ku Lilongwe kuyambira pa 12 mpaka pa 13 October 2020, ma episkopi’wa atawunikanso ndi m’mene zinthu ziliri pa nkhani ya mliri wa coronavirus kwathu kuno agwirizana kuti tsopano mpingo utha kuyamba kupereka Sacramenti la Ulimbitso lomwe anayamba aliyimitsa kaamba ka mliri wa coronavirus potsatira kalata yao ya pa 8 May 2020 yokamba za nkhaniyi. Maepiskopiwa ati bungwe la ku likulu la Mpingo wa Katolika ku Vatican loona za Chipembedzo ndi ma Sakramenti (Congregation for Divine Worship and the Discipline of Sacraments) lati malamulo a Mpingo (Canon Law) amanena kuti Sacrament la Ulimbitso liperekedwe popaka mafuta pa mphumi ndi episkopi kapena wansembe yemwe amuvomereza pogwiritsa ntchito mau ake oyenerera. Malamulo akunena kuti kuvala zozitetezera m’manja monga ma glove kapena kupaka mafuta pa mphumi pogwiritsa ntchito thonje sizisintha mwa njira iliyonse mphamvu ya Sakramentili. Koma iwo atsindika kuti kugwiritsa ntchito zinthu ngati ma glove kapena thonje popereka Sakramentili ndi za ka nthawi kameneka ka mliri wa coronavirus basi. Maepiskopiwa atsindikanso kuti pa miyambo ya Ulimbitso zonse zikuyenera kuchitika motsata ndondomeko zomwe zidakhazikitsidwa monga kukhala motalikirana ndi zina. Kalata’yi yasainidwa ndi ma piskopi asanu ndi awiri (7) komanso mkulu woyendetsa ntchito za Diocese ya Dedza – Bambo John Chithonje.",https://www.radiomaria.mw/ecm-yalengeza-za-kuyambanso-kwa-sacrament-la-ulimbitso/,"October 15, 2020",Izahaki Mwacha
Ndi Udindo wa Aliyense Kufalitsa Uthenga wa Chipulumutso-Papa,"Mtsogoleri wa mpingo wa katolika pa dziko lonse Papa Francisco wati ndi udindo wa mkhristu aliyense kufalitsa uthenga wa chipulumutso. Kudzera mu bukhu la tsopano la Ambuye Fabio Fabene episkopi wa mdziko la Italy lotchedwa Symphony of Ministries: A renewed presence of laity in the Church, Papa Francisco wati ndi udindo wa mkhristu aliyense wa katolika kutengapo mbali pothandiza kufalitsa uthenga wa chipulumutso kuti ufikire anthu onse komanso magawo onse a moyo wa anthu. Kudzera mu buku’li iye wati ndi zolakwika kumaganiza kuti ntchito yofalitsa uthenga wa chipulumutso ili m’manja mwa anthu ochepa monga ansembe. Papa Francisco wati m’khristu aliyense akuyenera kuchilimika ndi kudzipereka mwa toto moyo pa ntchito yofalitsa uthenga wa chipulumutso. Iye wati m’khristu aliyense akuyenera kugwira ntchitoyi ndi chimwemwe chodzadza tsaya komanso pochilimika m’mapemphero monga inenera kalata ya Papa Yohane Paulo Wachiwiri Woyera ya m’chaka cha 1988 yotchedwa Christifideles laici yokamba za udindo womwe mkhristu aliyense ali nao mu Mpingo komanso m’dziko. Mlembi wa buku’li Ambuye Fabene agwirapo ntchito m’ma udindo akuluakulu ku likulu la Mpingo ku Vatican.",https://www.radiomaria.mw/ndi-udindo-wa-aliyense-kufalitsa-uthenga-wa-chipulumutso-papa/,"October 15, 2020",Izahaki Mwacha
Mulungu Akufuna Aliyense Alandire Chipulumutso-Papa,"Mtsogoleri wa mpingo wa katolika pa dziko lonse Papa Francisco wati ndi cholinga cha Mulungu kuti anthu onse alandire chipulumutso. Pa tsiku laMulungu la 28 mu nyengo ya pa chaka, Papa Francisco wathilira ndemanga pa Uthenga Wabwino wa pa tsikuli omwe ukufotokoza za phwando la ukwati lomwe mfumu ina idakonzera mwana wake wa mamuna. Iye wauza anthu omwe anasonkhana pa bwalo la Saint Peter’s Square ku Vatican komanso anthu omwe amatsatira mwambowu pa wayilesi ya kanema ndi makina a intaneti kuti phwando la ukwatili likuyimira chikondi chosasimbika cha Mulungu komanso kufewa manja komwe Mulungu amawonetsa anthu ake. Papa’yu wati ndi zokhumudwitsa komanso zomvetsa chisoni kuti anthu omwe anayitanidwa koyambilira ku phwando la ukwati adalephera pa zifukwa zawo ndipo mapeto ake mfumu yomwe idakonza phwandoli idangoganiza zoyitana aliyense yemwe adali wokonzeka kubwera ku phwandoli. Iye wati umu ndi m’mene anthu achitira maka posalabadira ndi kuika mtima pa za Mulungu ndipo m’malo mwake anthu amaika mtima pa zinthu za pansi pano zomwe ndi zosakhalitsa. Papa Francisco wati monga m’mene Mulungu achitira poitanira anthu ku chipulumutso Mpingo ukuyenera kuchita chimodzimodzi pofunafuna ndi kuitanira anthu ku moyo wosatha mopanda tsankho. Iye wati chipulumutso sichiyang’ana nkhope, sichiona komwe munthu achokera, maphunziro, khungu la munthu kaya chilankhulo cha munthu, anthu ochimwa kaya olungama. Papa Francisco watsindika kuti Mulungu akuitana aliyense mosasankha ku chipulumutso. Iye wamaliza ndi kunena kuti chinthu chofunika ndicho kuvala chovala choyenera chomwe ndi kutembenuka mtima (conversion).",https://www.radiomaria.mw/mulungu-akufuna-aliyense-alandire-chipulumutso-papa/,"October 14, 2020",Izahaki Mwacha
PMS Yapempha Mafumu Achikatolika Akhale Patsogolo Kutumikira Mpingo,"Mafumu achikatolika mu arkidayosizi ya Lilongwe awapempha kuti akhale patsogolo potumikira mpingo mu njira zosiyanasiyana. Polankhula pambuyo pa msulo wa mafumu komanso a bambo ndi amayi onse a mpingowu ku Kaphatika parish ku Ntchisi mu arkidayosizi ya Lilongwe, mkulu owona ntchito za mabungwe a utumiki wa a Papa (Pontifical Mission Society) mu arkidayisiziyi bambo Francis Lekaleka, ati mafumu ali ndi udindo waukulu wokokera anthu awo ku chipulumutso pokhala a chitsanzo chabwino. Bambo Lekaleka ati mafumuwa ayenera kukhala anthu owopa Mulungu, a chilungamo ndipo akuyenera kutekeseka pa ntchito za mpingo. “Timadera nkhawa kuti mwina mafumu ambiri sabwera ku msulo umenewu koma tadzidzimuka kuti abwera ochuluka kwambiri ndipo tiwayamikire chifukwa cha zimenezi ndipo tikuwapempha kuti padakalipano pamene ntchito ya Ambuye yakula, iwo akhalenso patsogolo kutsogolera anthu awo ku chipulumutso,” anatero bamboo Lekaleka. Polankhulapo m’modzi mwa mafumu omwe anatenga nawo mbali pa maphunzirowa Group Village Headman Chikowa inati mafumu akuyenera kutsatira chitsanzo cha mfumu solomoni yomwe inali ya luntha.",https://www.radiomaria.mw/pms-yapempha-mafumu-achikatolika-akhale-patsogolo-kutumikira-mpingo/,"October 14, 2020",Izahaki Mwacha
Zokonzekera za Malumbiro a Asisteri a Chipani Cha Daughters of Wisdom Zili Mchimake,"Zokonzekera za mwambo wa malumbiro oyamba a asisteri awiri a chipani cha Daughters of Wisdom omwe udzachitike loweruka likudzali mu dayosizi ya Zomba akuti zili mchimake. Mkulu wa chipanichi kuno ku Malawi, Sister Mary Chimalizeni ati mwambo olumbilitsa Sister Catherine Kaluwa komanso Sister Annie Solomon udzayamba ndi nsembe ya Misa yomwe adzatsogolere ndi ambuye George Desmond Tambala omwe ndi episkopi wa dayosizi ya Zomba. Asisteri a chipani cha Daughters of Wisdom “Mwambowu uchitika loweruka likudzali ndipo udzachitikira ku St. Mary’s Secondary School ndipo amene adzatsogolere mwambowo ndi ambuye Tambala,” anatero Sister Chimalizeni. Iwo ati chipani chawo ndi chokondwa polandira asisiteri awiriwa omwe asankha kutumikira Mulungu moyo wawo onse kudzera mchipanichi. Malinga ndi mliri wa COVID-19, Sister Chimalizeni ati anthu onse omwe ayitanidwa ku mwambowu awuzidwa zonse zoyenera kudzachita pofuna kupewa kufala kwa nthendayi.",https://www.radiomaria.mw/zokonzekera-za-malumbiro-a-asisteri-a-chipani-cha-daughters-of-wisdom-zili-mchimake/,"October 14, 2020",Izahaki Mwacha
"Sheikh Abasi Wapempha Asilamu, Akhristu Agwire Ntchito Limodzi","Wachiwiri kwa mlangizi wa mtsogoleri wa dziko lino pa nkhani za chipembedzo Sheikh Hashimu Abasi wapempha asilamu ndi akhristu kuti adzigwilira ntchito limodzi. Sheikh Abasi amayankhula izi lachiwiri mdera la mfumu yaikulu Chikweo m’boma la Machinga pomwe amakumana ndi atsogoleri a chipembedzo cha chisilamu komanso mafumu a m’deralo. Iye wati anthu a mbali ziwirizi apewe tsankho ponena kuti zimabwezeretsa m’buyo chitukuko cha dziko. “Mtsogoleri wa dziko lino Dr. Lazarus Chakwera ananena atangosankhidwa kumene nhgakhalenso mu manifesto ake pa nthawi yokopa anthu kuti akufunitsitsa kuthetsa mchitidwe wa tsankho pa mitundu, zipembedzo komanso zigawo ndipo zomwezonso ndi zomwe ndikunena ine pano,” anatero Sheikh Abasi. Poyankhulapo mfumu yayikulu Chikweo ya m’boma la Machinga yati siyidzalola kuti anthu a m’dera lake azigawana mitundu kapenanso kudana chifukwa cha zipembedzo.",https://www.radiomaria.mw/sheikh-abasi-wapempha-asilamu-akhristu-agwire-ntchito-limodzi/,"October 14, 2020",Izahaki Mwacha
EU Yapempha Maiko Athane ndi Katangale pa Mchitidwe Ozembetsa Anthu,"Bungwe la European Union (EU) lalangiza maiko a padziko lonse kuti akhale tcheru powonetsetsa mchitidwe wa katangale wokhudza anthu ochita mchitidwe ozembetsa anthu. Mkhala pakati pa ntchito yolimbana ndi mchitidwe ozembetsa anthu ku bungweli, Olivier Onidi wanena izi lachiwiri pa msonkhano omwe wachitikira pa makina a internet okumbukira kuti padutsa zaka makumi awiri chikhazikitsireni mfundo zothandiza kupewa, kuchepetsa komanso kulanga anthu pa nkhani zokhudza kuzembetsa anthu padziko lonse. Onidi: Ndi ntchito yaikulu Iwo ati bungweli lapeza kuti anthu omwe apezeka kuti apalamula milanduyi amathamangira kupereka ziphuphu kwa a zamalamulo kuti milandu iwakomere ndipo pakuyenera kukhala kalondolondo okwanira wa momwe nkhani monga izi zingayendere kufikira olakwa atalandira chilango chokhwima. “Ntchito yolimbana ndi mchitidwe ozembetsa anthu ndi ntchito yaikulu kwambiri yofunuka kuthandizana  ndipo boma la Malawi la khazikitsa thumba la ndalama zothandiza kuti anthu athane ndi mchitidwe umenewu,” anatero Onidi. Polankhulapo, John Brandolino yemwe ndi m’modzi mwa akuluakulu ku nthambi ya bungwe la United Nations yowona za mankhwala ozunguza bongo ndi milandu, ati mgwirizano wa pakati pa mabungwe osiyanasiyana utha kuthandiza kuchepetsa nkhani zozembetsa anthu m’maiko ndipo wapempha maiko kuti akhazikitse ndondomeko zolimba zofuna kuthandiza kulimbana ndi mchitidwewu. Mmawu ake, nduna ya chitetezo cha mdziko a Richard Chimwendo-Banda ati msonkhanowu upindulira kwambiri dziko la Malawi powunikanso ndi kuwonjezera ndondomeko zina zothandiza kulimbana ndi mchitidwewu.",https://www.radiomaria.mw/eu-yapempha-maiko-athane-ndi-katangale-pa-mchitidwe-ozembetsa-anthu/,"October 13, 2020",Izahaki Mwacha
Papa Walimbikitsa Achinyamata Kuti Ayike Mulungu Patsogolo,"Mtsogoleri wa mpingo wa katolika pa dziko lonse Papa Francisco wauza achinyamata kuti chimwemwe cheni-cheni chagona poyika Mulungu patsogolo m’moyo wawo. Pothilira ndemanga pa mwambo womwe wachitika ku mathero a sabata yangothayi wokhazikitsa Carlo Acutis mnyamata wa mdziko la Italy kuti tsopano ndi wodala, Papa Francisco wauza achinyamata pa dziko lonse kuti moyo wa mnyamata mzawoyu ndi umboni wa ukulu kuti chimwemwe cheni-cheni chagona potsogoza Mulungu mu zonse komanso potumikira ena. Kotero iye wati moyo wa mnyamata’yu ndi chitsanzo cha moyo wonyaditsa chomwe achinyamata pa dziko lonse akuyenera kusilira. Papa Francisco wati ndi zopatsa chidwi kuti mnyamata wachichepere ngati ameneyu – zaka 15 zokha basi – adali kukonda kulandira Ukaristia komanso kulemba nkhani zochititsa chidwi za Sakramenti la Ukaristia. Papa’yu adalemba m’kalata yake yotchedwa Christus Vivit ya m’chaka cha 2018 yolembera a chinyamata a Mpingo wa Katolika pa dziko lonse kuti Acutis ndi chitsanzo kwa achinyamata kuti naonso atha kufalitsa uthenga wa chipulumutso kudzera pa computer monga m’mene adali kuchitira mzawoyu yemwe adali katakwe pa nkhani za computer komanso yemwe anali wodziwika kwambiri pofalitsa uthenga okhudza Sakramenti la Ukaristia pa computer othandiza anthu pa moyo wao wa uzimu M’chaka cha 2006 zidadziwika koyamba kuti Acutis anali kuvutika ndi nthenda ya kutha magazi (leukemia) ndipo iye adavomera kusauka ndi nthendayi chifukwa cha chikondi chodabwitsa chomwe anali nacho kwa Ambuye Yesu kudzera mu Sakramenti la Ukaristia. Acutis yemwe adabadwa m’chaka cha 1991 adamwalira m’chaka cha 2006 ndipo mwambo wa Misa womukhazikitsa kuti ndi wodala wachitika loweruka lapitali m’dziko la Italy.",https://www.radiomaria.mw/papa-walimbikitsa-achinyamata-kuti-ayike-mulungu-patsogolo/,"October 13, 2020",Izahaki Mwacha
Apolisi ku Mangochi Ati Akhwimitsa Chitetezo Mzipata,"Apolisi m’boma la Mangochi alonjeza zothana ndi mchitidwe ozembetsa anthu komanso kuba pokhwimitsa chitetezo cha m’zipata zonse za bomali. Daudi: Tiyesetsa Malinga ndi wachiwiri kwa wofalitsa nkhani za apolisi m’boma la Mangochi Sub Inspector Amina Tepani Daudi, apolisiwa alonjezanso zopereka chitetezo chokwanira kwa anthu omwe amakhala m’malire a dziko lino. Daudi wati kafukufuku wawo wawonetsa kuti m’miyezi 9 ya chaka chino kwachitika milandu yokwana 6 yokhudza kuzembetsedwa kwa anthu kusiyana ndi chaka chatha pomwe panali mlandu umodzi mu nthawi ya ngati yomweyi.",https://www.radiomaria.mw/apolisi-alonjeza-kuthana-ndi-mchitidwe-ozembetsa-anthu/,"October 13, 2020",Izahaki Mwacha
Kwelepeta Wati Anthu Apewe Kunyoza Achikulire,"Phungu wa dera la Zomba Malosa, Grace Kwelepeta walangiza anthu mdziko muno kuti apewe kunyoza anthu achikulire powanena kuti ndi afiti. Kwelepeta amayankhula m’boma la Zomba pomwe amakachezera agogo omwe amasamalidwa ndi mpingo wa Songani Baptist ndi kukawapatsa mphatso yokondwelera tsiku la anakubala. Kwelepeta: Tiwalemekeze Iye wati kupereka ulemu kwa anthu achikulire ndi chinthu chofunika kwambiri ndipo wapempha anthu kuti adzikonda komanso kusamalira anthu achikulire kaamba koti ndi anakubala. “Sindikukhulupilira kuti ndi chikhalidwe cha ku Malawi kuno kuti munthu akakalamba tizimutchula kuti mfiti, nde anali mawu anga kuwalangiza anthuwa kuti azilemekeza anthu achikulire,” anatero mayi Kwelepeta. Polankhulapo m’busa Dickson Maliro wa mpingo wa Songani Baptist wayamikira phunguyu kaamba ka thandizoli lomwe wati lithandiza agogowa pa nkhani ya chakudya ndi zina zosoweka pa moyo wawo. “Anthu okwanira 10 amenewa ntchito yawo kwambiri ndi kusamala azigogowa powakonzera makomo awo monga kusesa komanso kukumba zimbudzi,” anatero m’busa Maliro.",https://www.radiomaria.mw/kwelepeta-wati-anthu-apewe-kunyoza-achikulire/,"October 13, 2020",Izahaki Mwacha
YODEP Yati Ithandiza Sukulu za Mkombaphala Popewa COVID-19,"Bungwe la Youth for Development and Productivity (YODEP) lati liyesetsa kuthandiza ana powapatsa zipangizo zodzitetezera ku nthenda ya COVID-19 pomwe atsekulira sukulu.  Mkulu wa bungweli a Joy Mwandama amalankhula izi kwa mfumu yayikulu Mwambo m’boma la Zomba pomwe amapereka zipangizo zodzitetezera ku matendawa komanso wailesi kwa ana msukulu za mkombaphala za mderali. Iwo apempha aphunzitsi kuti aziyika anawa motalikana pomwe akuphunzira ngati mbali imodzi yopewera kufala kwa nthendayi. “Ndife okonzeka kwambiri monga mwaonera kuti tayamba kugawa sopo, mabucket komanso ma wayilesi omwe athandizire maphunziro a alezi momwe angakhalire ndi anawa,” anatero a Mwandama. Katunduyu wagawidwa m’sukulu za mkomba phala za m’mudzi mwa Group Village Headman Mwambo m’boma la Zomba.",https://www.radiomaria.mw/yodep-yati-ithandiza-sukulu-za-mkombaphala-popewa-covid-19/,"October 12, 2020",Izahaki Mwacha
Papa Wati ndi Wokhuzidwa Ndi Moto Olusa Omwe Waononga Madera Ena a America,"Mtsogoleri wa mpingo wa katolika pa dziko lonse, Papa Francisco wati ndi wokhudzidwa ndi ngozi ya moto wolusa omwe wakhudza madera ena mdziko la America. Papa Francisco wati ndi wokhudzidwa kaamba ka mavuto omwe anthu ku madera ena ku America monga Carlifonia komanso Pantanal akukumana nawo.  Iye wafotokoza za moto olusa womwe waononga maderawa komanso vuto la ng’amba ku madera’wa mavuto omwe iye wati akhudza kwambiri miyoyo ya anthu ambiri ku madera’wa. “Mudziwe kuti ndili nanu pafupi maka kudzera m’mapemphero. Sindikuiwalanso onse omwe akugwira ntchito yothandiza anthu komanso kudzimitsa moto,” watero Papa Francisco. Pa mwambo omwewo Papa Francisco wafotokoza za chimwemwe chake kaamba ka pangano la mtendere lomwe lachitika loweruka lapitali pakati pa dziko la Azerbaijan ndi Armenia ku dera la Nagorno-Karabakh. Iye wati ndi pemphero lake kuti pangano la mtendereli likhala lokhalitsa kuti choncho lithandize anthu ku derali omwe avutika kwa nthawi yaitali. Papa Francisco wati ndi wa chisoni kwambiri chifukwa cha anthu ambiri omwe aphedwa komanso katundu ndi zinthu zosiyana-siyana zomwe zasakazidwa ku derali. Pamenepa iye wapempha mapemphero opempherera anthu ku dera la Nagorno-Karabakh.",https://www.radiomaria.mw/papa-wati-ndi-wokhuzidwa-ndi-moto-olusa-omwe-waononga-madera-ena-a-america/,"October 12, 2020",Izahaki Mwacha
Bwanamkubwa Alangiza Aphungu Agwiritse Ntchito CDF Moyenera,"Bwanamkubwa wa boma la Zomba, Dr. Smart Gwedemula walangiza anthu omwe amapatsidwa ntchito zomanga midadada ya sukulu kuti adzimanga zipupa zolimba pofuna kupewa ngozi zogwa mwadzidzi. Dr. Gwedemula amayankhula izi loweruka pa Kanjedza Primary School mdera la Zomba Malosa pomwe amatsekulira mdadada wa kalasi omwe phungu wa kunyumba ya malamulo wa delari Grace Kwelepeta wamanga. Mdadada wa kalasi omwe wamangidwawo Iwo ati kutsekulira kwa mdadada umenewu kuchititsa kuti ana aphunzire m’malo abwino mu nyengo ya mvula ikubwerayi. Pamenepa bwanamkubwayu wapempha Aphungu aku nyumba ya malamulo kuti azigwiritsa ntchito bwino ndalama yopangira chitukuko ya Constituency Development Fund (CDF) m’madera mwawo monga wachitira phungu wa dera la Zomba Malosa-yu. M’awu ake phungu wa kunyumba ya malamulo mdera la Zomba Malosa, Grace Kwelepeta wati adaganiza zomanga mdadada wa kalasi pa sukuluyi pogwiritsa ntchito ndalama za CDF chifukwa mdadada omwe unalipo poyamba unagwa ndi mvula. Polankhulapo mlangizi wa za maphunziro mu zoni ya Nsondole m’boma la Zomba mayi Agatha Ndojime  Kalawa ayamika phunguyu chifukwa chomanga mdadadawu imeneyi ponena kuti ana adziphunzira popanda nkhawa iliyonse mu nyengo ya mvula. Mdadadawu omwe ndi wa kalasi zitatu, wamangidwa ndi ndalama zokwanira pafupifupi 20 million kwacha.",https://www.radiomaria.mw/bwanamkubwa-alangiza-aphungu-agwiritse-ntchito-cdf-moyenera/,"October 12, 2020",Izahaki Mwacha
Mkulu wa Zaumoyo Wafa Kamba Komwa Kachasu Osadya,"Mkulu owona za umoyo mdera la malombe m’boma la mangochi wafa atamwa mowa wa kachasu osadya kanthu. Wachiwiri kwa wofalitsa nkhani za apolisi m’bomalo Amina Tepani Daudi wati mkuluyu ndi Biziweki Chapokosa wa zaka 44 ndipo ndi ochokera m’mudzi wa Mwalimu mdera la mfumu yaikulu Kaluluma m’boma la Kasungu. “Ndi zoonadi malemuyu amagwira ntchito ngati HSA pa chipatala cha Malombe, pa 9 October anachoka ku Malombe kubwera mtauni ya Mangochi komwe anakhalako tsiku lonse ndipo anabwelera kwawo tsiku lotsatira koma anali ataledzera kwambiri,” anatero Daudi. Daudi wati malemuyu anatangofika kwawo anagwa zomwe zinapangitsa kuti anthu amutengere ku chipatala komwe wamwalira akulandira thandizo la mankhwala ndipo malipoti achipatala ati mkuluyu wamwalira kamba koti anali ndi glucose ochepa mthupi.",https://www.radiomaria.mw/mkulu-wa-zaumoyo-wafa-kamba-komwa-kachasu-osadya/,"October 12, 2020",Izahaki Mwacha
Papa Wati Akhritsu Akhale Olimba Mtima Podzudzula Zolakwika,"Mtsogoleri wa mpingo wa katolika pa dziko lonse Papa Francisco wati akhristu akuyenera kukhala anthu olimba mtima kudzudzula zinthu zolakwika. Polankhula kwa anthu omwe anasonkhana mu Hall ya Papa Paul wa VI, Papa Francisco watsindika kukoma kwa chikhulupiliro chozama komanso kukoma kwa moyo wokonda mapemphero. Iye watchula mneneri Eliya the kuti ndi chitsanzo cha moyo wa mphamvu wa chikhristu. Papa Francisco wati moyo wa mneneri Eliya ndi wochititsa chidwi chifukwa anali munthu yemwe anadalira mapemphero nthawi zonse. Iye wafotokoza kuti mneneriyu anadalira mapemphero pa nthawi yomwe zinthu zinali kuyenda bwino komanso pa nthawi ya mavuto ndipo zimenezi zidamuthandiza kukhala wopambana nthawi zonse maka pa nkhani ya ubale wake ndi Mulungu. Papa Francisco wati akhristu akuyenera kutengera chitsanzo chokomachi cha mneneri Eliya pokhala anthu a chikhulupiriro chosatekeseka pa nthawi ya mavuto komanso pa mtendere. Iye wati akhristu akuyenera kudalira mapemphero kuti athe kuima njiii pa moyo wao wa chikhristu. Papa Francisco wati kudzera m’mapemphero mneneri Eliya adakwanitsa kulimba mtima ndi kudzudzula kusowa kwa chilungamo pakati pa anthu mu nthawi yake. Iye wamaliza ndi kunena kuti mapemphero akuyenera kukhala chida cha mkhristu aliyense tsiku ndi tsiku.",https://www.radiomaria.mw/papa-wati-akhritsu-akhale-olimba-mtima-podzudzula-zolakwika/,"October 8, 2020",Izahaki Mwacha
Chipatala Cha Pilimiti Chalandira Makina Othandizira Anthu Kupuma,"Chipatala cha Pirimiti chayamikira bungwe la Save the Children kamba ka thandizo la makina othandizira kupuma omwe aperekedwa pa chipatalachi kuti athandizire anthu omwe akudwala nthenda ya Covid 19. Dotolo wa pa chipatalachi a Chifuniro M’gunda ndi omwe anena izi lachiwiri pa mwambo opereka makinawa omwe ali ndi mulingo wa mpweya okwana ma lita asanu omwe agulidwa ndi ndalama zokwana 950,000 kwacha. Iye wati chipatalachi chinalibe kuthekera kopeza makina a mtunduwu, kamba koti padakali pano chipinda chapadera chosungiramo anthu omwe akudwala nthenda ya Covid-19 chomwe bungweli linawamangira chikusoweka zinthu zambiri kuphatikizapo mabedi. “Ndife osangalala kamba ka zinthu zomwe atipangira a Save the Children, chifukwa choti kuthekerako tinalibe ndipo zimenezi zitithandiza kuti tithandize omwe akudwala nthenda ya Covid-19,” anatero a Mgunda. Polankhulapo mlangizi wa ndondomeko ya Resillient Economic Development (RED) ku bungwe la Save the Children a Mcpherson Kapalamula ati ndi chiyembekezo cha bungweli kuti makinawa asamalidwa kuti athandize anthu ozungulira derali. “Pamene timapereka zipangizo zina anatipempha kuti tizawathandize ndi katundu otereyu, nde kudzera mu project ya Save the Children Italy takwanitsa kugula katunduyu,” anatero a Kapalamula.",https://www.radiomaria.mw/12436-2/,"October 8, 2020",Izahaki Mwacha
GCN Ichita Ziwonetsero Pokwiya Ndi Kusasankhidwa Kwa Amayi M’maudindo a M’boma,"Mabungwe omenyera ufulu wa amayi motsogodzedwa ndi bungwe la Gender Coordination Network (GCN) komanso anthu okhudzidwa, akonza ziwonetsero mawa lino m’mizinda ikuluikulu ya dziko lino ati kamba kokwiya ndi kusasankhidwa kwa amayi m’maudindo ochuluka m’boma. Amayi kuchita ziwonetsero nthawi ya m’mbuyomu Poyankhula ndi Radio Maria Malawi m’modzi mwa amayi omwe akonza ziwonetserozi, mayi Mphatso Jumbe wati sakukondwanso ndi mawu omwe anayankhula mtsogoleri wa dziko lino Dr. Lazarus Chakwera oti sakuwona amayi omwe ali ndi zowayenereza kugwira ntchito m’maudindo akuluakulu m’boma. Jumbe wati mdziko muno muli amayi ambiri omwe ndi ophunzira ndipo atha kugwira ntchito zosiyanasiyana mu nthambi komanso ma board a boma. “Ifeso tikuona ma board omwe sanayikepo mzimayi ndi m’modzi yemwe nde ananena kuti ma board amanewa sanaikepo kamba koti palibe azimayi omwe alibe zowayenereza,” anatero mayi Jumbe. A Jumbe ati sakugwirizana ndi mfundo yomwe ananena president Chakwera ponena kuti mdziko muno muli amayi ambiri ophunzira omwenso atha kukwanitsa kugwira ntchito zomwe abambo akugwira.",https://www.radiomaria.mw/gcn-ichita-ziwonetsero-pokwiya-ndi-kusasankhidwa-kwa-amayi-mmaudindo-a-mboma/,"October 8, 2020",Izahaki Mwacha
Boma Lati Anthu Aleke Kumanga Nyumba Mphepete Mwa Mitsinje,"Boma lapempha akuluakulu oyang’anira makhonsolo a mizinda kuti asamalore anthu kumanga nyumba m’mbali mwa mitsinje ndi cholinga choti akumbe ngalande mbali mwa mitsinjeyi pofuna kupewa madzi osefukira Belekanyama: Tiyeni tidzale mitengo Nduna ya maboma ang’ono ndi chitukuko cha madera akumidzi a Lingson Belekanyama ndi omwe anena izi lachitatu pa bwalo la Gymkhana mu mzinda wa Zomba pa mwambo omwe bungwe la OXFAM limayambitsa ntchito yokonza mizinda pokonzekera ngozi zogwa kaamba ka kusintha kwa nyengo yomwe ikutchedwa Building Urban Climate Resilience in South-Eastern Africa. A Belekanyama ati chaka cha 2015 mu mzinda wa Zomba munali madzi otsefukira choncho aganiza zoyambitsa ntchitoyi mu tawuniyi pofuna kuwunikira anthu za mavuto omwe amabwera chifukwa chomanga nyumba mphepete mwa mtsinje. “Cholinga cha ntchito imene takhazikitsa leroyi tikufuna tidzale mitengo yomwe imathandiza kwambiri kubwezeretsa chilengedwe komanso tifuna tikumbe ngalande m’bali mwa mitsinje kuno ku zomba kamba koti madzi asamafike komwe kumakhala anthu,” anatero a Belekanyama. M’mawu ake mkulu wa bungwe la OXFAM kuno ku Malawi, mayi Lingalireni Mihowa ati bungwe lawo layambitsa ntchitoyi mu mzinda wa Zomba powona kuti nyumba za anthu ambiri zinamangidwa pafupi ndi mitsinje komanso ndi mzinda omwe unakhudzidwa kwambiri ndi madzi osefukira. “Zomba inasankhidwa kamba koti ndi town imene anthu ambiri amavutika kamba koti anamanga kwambiri m’bali mwa mitsinje komanso projectyi imafuna mzinda waung’ono,” anatero mayi Mihowa.",https://www.radiomaria.mw/boma-lati-anthu-asamange-nyumba-mphepete-mwa-mitsinje/,"October 8, 2020",Izahaki Mwacha
Mbava Zaba ku Nyumba kwa Asisiteri ku Parish ya Nsanama,"Mbava zina zomwe sizikudziwika zaba ndalama komanso katundu osiyanasiyana ku nyumba kwa asisiteri a chipani cha Canosa ku parish ya Nsanama mu dayosizi ya Mangochi.
Malinga ndi bambo mfumu wa parishyi bambo Mathews Likambale, usiku wathawu akubawa anakwanitsa kulowa mnyumbayi pomwe anamenya ndi chikwanje komanso kumanga ndi zingwe mlonda wa pa malopa.
Iwo ati akubawa anatsekula mu Tebenako momwe anatulutsa ukalistia ndipo aba ndalama zoposa 300 thousand kwacha, laptop komanso lamya za m’manja za asisteriwo.
“Chimene chachitika ndi chonena kuti usiku watha m’ma past 12 kunabwera akuba ndipo analowa kwa asisteri komwe anamumenya mlonda ndi chikwanje ndipo anamumanga ndi zingwe kenaka analowa mnyumbamo momwe anayamba kulowa mzipinda kufunafuna ndalama,” anatero bamboo Likambale.
Iwo ati akubawa anafunsanso za nyumba yomwe amakhala bambo mfumu wa parishiyi kuti apiteko koma asisteriwa anabisa ponena kuti samakhala pa malopo.
Bambo Likambale ati apolisi anayesetsa kufika msanga pa malowo koma anapeza akubawa atapita.
Padakalipano asisteriwa komasno anthu okhala pa parishiyi akukhala mwa mantha kaamba ka zomwe zachitikazi.",https://www.radiomaria.mw/mbava-zaba-ku-nyumba-kwa-asisiteri-ku-parish-ya-nsanama/,"October 7, 2020",Izahaki Mwacha
‘Anthu aku Mangochi Atayilira pa Nkhani Yopewa COVID-19’,"Anthu a m’boma la Mangochi awapempha kuti apitirize kudzitetedza povala ma mask komanso kutsata njira zonse zomwe a zaumoyo akulimbikitsa zopewera kutenga ndi kufalitsira nthenda ya COVID-19.
M’modzi mwa akuluakulu a ku ofesi yowona zoteteza anthu ku matenda m’bomalo, a Stanley Rashid anena izi pofotokozera atolankhani momwe ntchito yolimbana ndi mliri wa COVID-19 ikuyendera m’bomalo.
Iwo ati ofesi ya za umoyo ndi yokhudzidwanso kamba ka malipoti aanthu ena omwe apezekanso ndi nthenda-yi, zomwe zadzidzimutsanso ofesi yawo, kamba koti kwa sabata ziwiri zapitazi panalibe munthu amene anamupeza ndi nthenda-yi m’bomalo. Inde zoonadi mukati muonetsetse anthu ambiri akulekelera maka maka posiya kusamba m’manja, kuvala ma mask komanso kukhala motalikirana,” anatero a Rashid.
Pamenepa iwo ati kutsatira kuyambanso kwa sukulu mdziko muno, ofesi yawo yakonza ndondomeko yabwino yoti ana komanso aphunzitsi akhale otetezeka maka popopera mankhwala m’makalasi a msukulu zonse za bomali.",https://www.radiomaria.mw/anthu-aku-mangochi-atayilira-pa-nkhani-yopewa-covid-19/,"October 7, 2020",Izahaki Mwacha
Akhritsu Akuyenera Amvetse Bwino za Udindo Wawo mu Mpingo,"Mkulu wa mu ofesi yowona ntchito za utumiki mu arkidayosizi ya Lilongwe, bambo Innocent Mtapaonga apempha akhristu kuti amvetse udindo wawo mu mpingo. Bambo Mtapaonga anena izi lolemba potsekulira maphunziro a masiku anayi a chibalalitso cha mpingo omwe akuchitikira ku St. Vincent Kaphatika parish mu arkidayosiziyo. Iwo apempha akhristu kuti akhale ozama pa ziphunzitso za mpingo ponena kuti ziwathandiza kuti akhale akazembe enieni ofalitsa Uthenga Wabwino. “Maphunziro omwe tapanga lerowa ndi olimbikitsa akhritsu kuti amvetse bwino za chibalalitso cha mpingo, chibalalitso cha mpingo chimangofunika kuti akhritsu amvetse udindo wawo,” Anatero Mtapaonga. Poyankhulapo m’modzi mwa anthu omwe anachita nawo maphunzirowa a Emanuel Dzimbiri anathokoza ofesi ya PMS kamba ka maphunzirowa ponena kuti azamitsa moyo wawo wa chikhritsu.w",https://www.radiomaria.mw/mkulu-wa-mu-ofesi-yowona-ntchito-za-utumiki-mu-arkidayosizi-ya-lilongwe-bambo-innocent-mtapaonga-apempha-akhristu-kuti-amvetse-udindo-wawo-mu-mpingo-bambo-mtapaonga-anena-izi-lolemba-potsekulira-map/,"October 7, 2020",Izahaki Mwacha
Papa Wasankha Mamembala Atsopano a Bungwe Lowunikira Kaperekedwe ka Makontilakiti ku Vatican,"Mtsogoleri wa mpingo wa katolika pa dziko lonse Papa Francisco wasankha president ndi ma membala a bungwe lowunika kaperekedwe ka ma contract ku likulu la mpingo wa katolika ku Vatican lodziwika kuti Commission for Confidential Matters. Papa Francisco wasankha Cardinal Kevin Farrell kukhala President wa bungweli pamene mlembi ndi Archbishop Filippo Iannone. Ma membala ndi Bishop Fernando Vérgez Alzaga, Bishop Nunzio Galantino, ndi Bambo Juan Antonio Guerrero a chipani cha ma Jesuit (Society of Jesus). Malinga ndi likulu la mpingo wa katolika, anthuwa adayamba kugwira ntchito yawo pa 29 September, 2020. Bungweli lizichita kawuniwuni komanso kupereka uphungu pa ma contract osiyana-siyana ku likulu la mpingo wa katolika. Bungweli ndi chimodzi mwa zipatso za ndondomeko zomwe Papa Francisco wakhazikitsa pofuna kubweretsa kusintha pa momwe likulu la mpingo wa katolika ligwilira ntchito zake pa nkhani za chuma kuti zonse zizichitika poyera popewa chinyengo chilichonse.",https://www.radiomaria.mw/papa-wasankha-mamembala-atsopano-a-bungwe-lowunikira-kaperekedwe-ka-makontilakiti-ku-vatican/,"October 7, 2020",Izahaki Mwacha
Bambo Sijo Ayamikira Mgwirizano wa Akhritsu pa Parish ya Mikoke,"Bambo mfumu wa St. Francis Mikoke parish mu dayosizi ya Dedza, bambo Palathukudi Sijo ayamikira m’gwirizano omwe ulipo pakati pa akhristu mu parishiyo pothandiza atumiki awo. Bambo Sijo alankhula izi lamulungu pomwe akhristu a ku parishiyi amapereka njinga zamoto kwa agulupa a mu parishiyi kuti azigwiritsira ntchito poyendera matchalitchi ang’ono-ang’ono a mu parishiyi. Iwo ayamikiranso wachiwiri kwa mtsogolero wa dziko lino Dr. Saulos Chilima pothandiza ndi ndalama yokwana 500-thousand-kwacha pa ntchitoyi. “Tikukondwelera nkhoswe yathu yomwe ndi St. Francis of Asisi ndiponso tili okondwa kamba koti masomphenya athu akwaniritsidwa pogulira abusa athu njinga zamoto zitatu,” antero bambo Sijo. Polankhulapo mayi Elina Tcheza omwe ndi wachiwiri kwa wapampando owona zochitika mu parishiyi anati ndi okondwa kamba koti masomphenya awo omwe anapanga akwaniritsidwa. Akhristu a parishiyi anakwanitsa kusonkha ndala zokwan 1.9 million kwacha zomwe agulira njinga zamoto zinayi. Njinga zitatu zaperekedwa kwa a catechist atatu a parishiyo ndipo imodzi yaperekedwa kwa kalaliki wa parishiyo kuti adzigwiritsa ntchito.",https://www.radiomaria.mw/bambo-sijo-ayamikira-mgwirizano-wa-akhritsu-pa-parish-ya-mikoke/,"October 6, 2020",Izahaki Mwacha
Chibangiri Chothandiza Amayi Kupewa Edzi Chifika Mdziko Muno Chaka cha Mawa,"Bungwe la SRH Africa Trust-SAT Malawi lati pali chiyembekezo chakuti chibangili chothandiza amayi komanso atsikana kupewa kutenga kachirombo ka HIV chitha kuyamba kupezeka mdziko muno chaka cha mawa. Bamusi: Ndife osangalala Mkulu oyendetsa ntchito zosiyanasiyana za bungweli kuno ku Malawi a Novice Bamusi anena izi lachiwiri ku Lilongwe pomwe amafotokozera atolankhani momwe kafukufuku okhudza nkhaniyi wakhala akuyendera ndipo ati chibangilichi chidzathandiza kwambiri amayi komanso asungwana omwe agwiliridwa kuti asatenge ka chirombo ka HIV. Iwo ati kafukufuku wa chibangilichi, Dapivirine Ring pa chingerezi, adachitika kwa pafupi-fupi zaka ziwiri ndipo adawonetsa kuti chili ndi kuthekera koteteza amayi ku kachirombo ka HIV panthawi yomwe akhala malo amodzi ndi abambo. “Panopa ndife osangalala kamba koti bungwe la padziko lonse lomwe limayan’ganira zakafuku-fuku lavomereza chibangiri chomwe azimayi angavare ngati njira imodzi yodzitetezera ku matenda a HIV kuti chitha kuyamba kugwira ntchito,” anatero a Bamusi. Iwo ati ali ndi chikhulupiliro kuti kuyambira mchaka cha 2021 chibangirichi chitha kudzakhala pa nsika ndipo zimenezi zidzapereka mwayi okwanira kwa amayi kuti adziziteteza mokwanira.",https://www.radiomaria.mw/chibangiri-chothandiza-amayi-kupewa-edzi-chifika-mdziko-muno-chaka-cha-mawa/,"October 6, 2020",Izahaki Mwacha
Ambuye Ziyaye Ayamikira Asisiteri a Chipani cha Terezian,"Arkiepiskopi wa arkidayosizi ya Lilongwe ambuye Tarsiziyo Ziyaye ayamikira ntchito zomwe asisitere a chipani cha Teleza Wa Mwana Yesu akugwira m’dziko muno. Ambuye Ziyaye: Mukugwira ntchito yotamandika Ambuye Ziyaye anena izi loweruka pa mwambo omwe asisitere a chipanichi okwana 8 amachita malumbiro awo a mpaka kufa. Iwo ati asisitere a chipani cha Teleza Mwana Yesu akugwira ntchito zotamandika mdziko muno kuphatikizapo kutukula ntchito za maphunziro komanso za umoyo. “Mpingo onse, makolo, ansembe, abrazala komanso asisiteli tili pano kukulimbikitsani kuti mutumikire mpingo ndi mtima wanu onse mosabwerera m’buyo ndipo ndikuthokozeni inu a Terezian sisters amene mukugwira ntchito yotamandika mu mpingo,” anatero Ambuye Ziyaye. Polankhulapo mkulu wa chipani cha Teleza mwana Yesu, Sister Agness Jonasi anayamikira asisteri omwe analumbira ku nthawi zonse pa tsikuli Kamba kochita chisankho chabwino padakalipano pamene pali zambiri zosokoneza mitima ya atsikana. “Ndikuthokoza Mulungu amene watipatsa ma vocations mpaka kuti tsiku la lero azimayi 8 alumbira malumbiro mpaka kufa,” anatero Sister Jonas.",https://www.radiomaria.mw/ambuye-ziyaye-ayamikira-asisiteri-a-chipani-cha-terezian/,"October 6, 2020",Izahaki Mwacha
Papa Wapempha Akuluakulu a Banki Achite Malonda Mwachilungamo,"Mtsogoleri wa mpingo wa katolika pa dziko lonse Papa Francisco walangiza akuluakulu a bank ina mdziko la Italy kuti akuyenera kuchita bizinesi yawo mwa chilungamo. Lolemba, Papa Francisco wakumana ndi akuluakulu a bank ya mdziko la Italy yobwereketsa ndalama yodziwika kuti Cassa Depositi e Prestiti. Iye wauza akuluakuluwa kuti pochita bizinesi yawo akuyenera kuchita zonse mwachilungamo, motsata malamulo komanso kuti akuyenera kuganizira anthu maka pano pomwe anthu ali m’mavuto aakulu kaamba ka mliri wa coronavirus. Papa Francisco wati bank ngati imeneyi ndi yofunika kwambiri chifukwa ndi yothandiza pa chitukuko cha dziko angakhalenso pa chitukuko cha miyoyo ya anthu omwe amabwereka ndalama ku bank’yi. Iye wapempha akuluakuluwa kuti aonetsetse kuti sakungothandiza anthu okhaokhawo koma kuti anthu osiyana-siyana akuyenera kupindulanso kuti nao athe kutukula miyoyo yao. Papa Francisco wati pochita bizinesiyi bank’yi imafuna kupeza phindu koma iye wati ızi zikuyenera kuchitika moganizira anthu. Iye waonjezeranso kuti pogwira ntchito yao akuyenera kupewa m’chitidwe wa ziphuphu womwe Iye wati ndi woipa kwambiri. Banki ya Cassa Depositi e Prestiti idayamba kugwira ntchito zake zaka 170 zapitazo.",https://www.radiomaria.mw/papa-wapempha-akuluakulu-a-banki-achite-malonda-mwachilungamo/,"October 6, 2020",Izahaki Mwacha
Udindo Amapereka Ndi Mulungu-Papa,"Mtsogoleri wa mpingo wa katolika pa dziko lonse Papa Francisco wati Mulungu ndi yemwe amapereka ma udindo osiyana-siyana. Polankhula kwa anthu omwe anasonkhana pa bwalo la Saint Peter’s Square ku Vatican, Papa wati Mulungu akuyembekeza zazikulu kuchokera kwa anthu ake. Iye walankhula izi pothilira ndemanga pa mawu omwe anawerengedwa pa tsiku lamulungu la 27 mu nyengo ya pa chaka. Papa Francisco wati Mulungu yemwe ndi wabwino ndipo amakonda anthu ake nthawi zonse akuyembekezera moyo wabwino, moyo wodzadza ndi zipatso zokoma kuchokera kwa munthu aliyense. Koma iye wati m’malo mokondweretsa Mulungu anthu kawirikawiri amachita zinthu zomwe zitsutsana ndi Mulungu. Papa Francisco wachenjeza kuti zotsatira zake pogalukira Mulungu ndi chilango. Iye wamaliza ndi kuchenjeza anthu omwe ali m’ma udindo osiyana-siyana kuti azikumbukira kuti mphamvu zao ndi zobwerekera ndipo kuti akuyenera kuchita zokhazo zomwe Mulungu afuna. Papa’yu wati kawiri-kawiri pamene anthu all m’ma udindo amaiwala kuchita zomwe Mulungu afuna ndi kuyamba kuchita zomwe iwowo afuna. Iye wati utsogoleri ukuyenera kutumikira zosowa za anthu nthawi zonse.",https://www.radiomaria.mw/udindo-amapereka-ndi-mulungu-papa/,"October 5, 2020",Izahaki Mwacha
Anthu Awiri Omwe Sakudziwika Afa pa Ngozi M’boma la Mangochi,"Anthu awiri afa pa ngozi yomwe yachitika mu nsewu wa Bakili Muluzi Highway m’boma la Mangochi. Malinga ndi wachiwiri kwa wofalitsa nkhani za apolisi m’bomalo Sub Inspector Amina Tepani Daudi, ngoziyi yachitika pa malo ena omwetsera mafuta omwe ali pa M’baluku ndipo yakhudza galimoto ya mtundu wa ambulance komanso njinga ya kapalasa. Watsimikiza za ngoziyo – Daudi Galimoto yomwe nambala yake ndi MG 529 AK yomwe ndi ya mtundu wa ambulance yomwe imayendetsedwa ndi a Felix Phiri imachokera ku Namwera kupita ku boma la Mangochi ndipo itafika pa filling station yi inaphonya nsewu ndi kukawomba munthu wina yemwe amapalasa njinga yemwenso ananyamula mzake pa kaliyala. Kutsatira izi awiri onsewa anavulala kwambiri m’mutu ndi kuthyoka mikono yakumanzere ndipo anatsimikizika kuti amwalira atafika nawo ku chipatala cha boma la Mangochi. Sub Inspector Daudi wati anthu awiri omwe afa pangoziyi omwe akuganiziridwa kuti ndi a zaka za pakati pa 40 ndi 45, achibale awo sanapezekebe. Padakalipano matupi a anthu awiriwa akusungidwa ku nyumba ya chisoni ya chipatala chachikulu cha bomalo ndipo apolisi apempha kuti ngati pali anthu ena omwe akusowa mdera lawo adziwitse polisi yomwe ali nayo pafupi.",https://www.radiomaria.mw/anthu-awiri-omwe-sakudziwika-afa-pa-ngozi-mboma-la-mangochi/,"October 5, 2020",Izahaki Mwacha
PMS Yalimbikitsa Ana mu Mpingo Kutenga Mbali pa Mkumano Wawo Wapa Intaneti,"Mkulu wa mu ofesi yowona za mabungwe a utumiki wa a Papa, bambo Vincent Mwakhwawa apempha makolo kuti alimbikitse ana awo kuti adzatenge nawo mbali pa mkumano wapa intaneti wa anawa ndi mkulu wa nthambi ya utumiki wa ana pa dziko lonse. Mwakhwawa: Ana akonzekere bwino msonkhanowu Bambo Mwakhwawa amalankhula izi pambuyo pa maphunziro apa intaneti omwe ofesiyi inakonzera anawa ngati mbali imodzi yokonzekerera tsikuli. Mwazina iwo apempha ana onse omwe amamva komanso kulankhula chingerezi kuti adzakhale m’madera omwe amakhala pogwiritsa ntchito ma phone awo kuti adzachite nawo mkumanowu. Mkumanowu udzachitika pa 11 October lomwe ndi lamulungu likudzali. Polankhulapo m’modzi mwa ana omwe anachita nawo maphunziro okonzekera mkumanowu Tatiana Phiri ochokera ku Koche Parish mu dayosizi ya Mangochi wayamikira ofesi ya PMS kaamba ka maphunzirowa ponena kuti awathandiza kukonzekera bwino msonkhano waukuluwu.",https://www.radiomaria.mw/pms-yalimbikitsa-ana-mu-mpingo-kutenga-mbali-pa-mkumano-wawo-wapa-intaneti/,"October 5, 2020",Izahaki Mwacha
Alimbikitsa Akhristu Akonde Kupemphera Kolona,"Bungwe lomwe limalimbikitsa mapemphero a kolona mdziko muno lapempha akhristu kuti adzipereke pa mapemphero a kolona mu mwezi uno omwe mpingo unasankha kuti ukhale wopemphera kolona. Kolona Mkulu wa bungweli mdziko muno a Graciano Mukunuwa anena izi lamulungu ku parish ya Thunga mu arkidayosizi ya Blantyre. Mwazina iwo ati kolona ndi ofunika kwambiri ndipo ndi koyenera kuti akhristu azilimbikitsana kupemphera kolonayi. Iwo ati ngakhale dziko lino lili mu nyengo yovuta ya COVID-19, akhristu alemekeze koposa mapemphero ndipo ati kudzera mu uneneri wa Amayi Maria, Mulungu achitira chifundo dziko lonse lapansi ndi kuthetsa mliriwu. Pamenepa a Mukunuwa apempha mabungwe a kolona yoyera kudzera mu upangiri wa atumiki wawo ku tchalitchi kuti agawane magulu opemphera kolonayu.",https://www.radiomaria.mw/alimbikitsa-akhristu-akonde-kupemphera-kolona/,"October 5, 2020",Izahaki Mwacha
Aphungu a DPP Asankha Nankhumwa Kukhala Mtsogoleri Wawo ku Nyumba ya Malamulo,"Aphungu a chipani cha Democratic Progressive (DPP) asankha a Kondwani Nankhumwa kukhala mtsogoleri wawo mu nyumba ya malamulo. Nankhumwa: Kufuna kwa aphungu kwachitika Chisankhochi chachitika kutsatira kukanidwa kwa a Francis Kasaila pa udindowu dzulo pamene mtsogoleri wa chipanichi Peter Mutharika analembera kalata speaker wa nyumbayi kuti alengeze kuti a Kasaila ndi omwe akhale mtsogoleri wa otsutsa boma mnyumbayo. Pa chisankhochi chomwe chachitikira ku nyumba ya malamulo, anatsogolera ndi mlembi wamkulu wa chipanichi mayi Grezelder Jeffrey. Pa chisankhochi, a Nankhumwa apeza mavoti 38, a Francis Kasaila anapeza mavoti anayi ndipo a Bright Msaka anapeza voti imodzi. Polankhula pambuyo pa chisankhochi a Nankhumwa ati awulandira udindowu ndi manja awiri ndipo ati ndi okondwa kuti kufuna kwa aphungu a chipanichi kwachitika. Pamenepa iwo ati adikira tsiku lomwe mlembi wa chipani chawo alembere kalata speaker wa nyumba ya malamulo kumudziwitsa za nkhaniyi kutinso alengeze mu nyumbayi. Zimenezi zikutanthauza kuti a Nankhumwa apitilirabe kukhala mtsogoleri wa zipani zotsutsa boma mnyumba ya malamulo ya dziko lino.",https://www.radiomaria.mw/aphungu-a-dpp-asankha-nankhumwa-kukhala-mtsogoleri-wawo/,"October 1, 2020",Izahaki Mwacha
Apolisi ku Dowa Apempha Mafumu Alowelerepo pa Kuchuluka kwa Milandu Yophana,"Apolisi m’boma la Dowa apempha mafumu kuti apeze njira zabwino zothetsera milandu ya kupha yomwe yakula kwambiri m’bomalo. M’bumpha: Milandu yophana ikuchulukira Kutsatira kukwera kwa chiwerengero cha milanduyi, apolisiwa lachitatu anakumana ndi mafumu a m’dera la mfumu yayikulu Mkukula ndi cholinga chofuna kukambirana m’mene angathesere m’chitidwe ophana, mimba za atsikana achichepere, maukwati a ana ndi zina zambiri. Malinga ndi wofalitsa nkhani za apolisi m’bomalo, Sub Inspector Gladson M’bumpha, m’dera la mfumu yayikulu Mkukula ndi komwe kwapezeka milanduyi yochuluka kuyerekeza ndi madera ena m’bomalo. Polankhulapo Senior Group Village Headman Mkukula ya m’derali yati mkumanowu watsekula m’maso mafumuwa ndipo alonjeza kuti agwira ntchito ndi apolisi kuti mchitidwewu utheretu mderalo. Lipoti lomwe komiti ya apolisi yatulutsa zasonyeza kuti boma la Dowa lalandira milandu yophana isanu ndi itatu mu miyezi ya January mpaka August chaka chino.",https://www.radiomaria.mw/apolisi-ku-dowa-apempha-mafumu-alowelerepo-pa-kuchuluka-kwa-milandu-yophana/,"October 1, 2020",Izahaki Mwacha
Papa Walemba Kalata Yokondwelera Moyo wa Jerome Woyera,"Mtsogoleri wa mpingo wa katolika pa dziko lonse Papa Francisco walemba kalata yatsopano yokondwelera moyo wa Jerome Woyera. Malinga ndi malipoti a Vatican Radio, lachitatu likulu la mpingo wa katolika pa dziko lonse lalengeza kuti Papa Francisco walemba kalata (Apostolic Letter) yokondwelera kuti patha zaka 1600 chimwalilireni Jerome Woyera. Jerome Woyera Kalatayi yodziwika m’chilatini kuti Scripturae Sacrae Affectus kapena kuti Devotion to Sacred Scripture yatuluka pa 30 September tsiku lomwe mpingo wa katolika pa dziko lonse umachita chaka cha Jerome Woyera. Papa Francisco wafotokoza m’kalata’yi kuti Jerome Woyera adayika chidwi chake pa Mawu a Mulungu ndipo adafunitsitsa kuti anthu ena nawonso akhale ndi chidwi chowerenga ndi kumvetsetsa mawu a Mulungu. Iye wati Jerome Woyera ndi wodziwika chifukwa cha ukadaulo wake potanthawuzira mawu a Mulungu komanso khama lake kuti mawu a Mulungu afikire anthu onse. Papa Francisco wayamikira Jerome Woyera kuti ngakhale adali wozama potanthauzira mawu a Mulungu maka chifukwa cha chikondi chake pa Mulungu, adachita izi mogwirizana ndi zosiyiranasiyirana za mpingo (tradition). Iye wamaliza ndi kunena kuti Jerome Woyera akhale chitsanzo cha akhristu maka pokonda kuwerenga Baibulo. Jerome Woyera adadziwika kwambiri chifukwa chotanthauzira Baibulo kuti likhale mchiyankhulo cha chi Latin ndipo Baibulo la chi Latin’li limadziwika kuti Vulgate. Msonkhano wa ku Trent 1545–1563 ndi umene udavomereza kuti Vulgate ndi Baibulo lovomerezeka mu Mpingo wa Katolika.",https://www.radiomaria.mw/papa-walemba-kalata-yokondwelera-moyo-wa-jerome-woyera/,"October 1, 2020",Izahaki Mwacha
Nyumba ya Malamulo Yakana Kasaila,"Nyumba ya malamulo yakana kuvomereza a Francis Kasaila kukhala mtsogoleri wa mbali yotsutsa boma kutsatira kalata yomwe mtsogoleri wachipani cha Democratic Progressive (DPP) Peter Mutharika analembera speaker wa nyumba ya malamulo kuti nyumbayi ilengeze za udindowu. Aphungu amukana-Kasaila A Kasaila amayembekezeka kulowa m’malo mwa a Kondwani Nankhumwa omwe akhala ali pa udindowu kuchokera pomwe chipani cha DPP chidagonja pa chisankho cha mtsogoleri wadziko pa 23 June chaka chino. Wachiwiri kwa speaker wa nyumba ya malamulo Madalitso Kazombo analengeza za kusinthaku koma phungu wina wa chipani cha DPP anadzuka ndi kutsutsana ndi ganizoli ponena kuti ndondomeko za masankhidwe a maudindo m’nyumbayi zimapatsa mphamvu aphungu a chipani m’nyumbayi kusankha maudindowa osati president wa chipani yemwenso si phungu wa nyumba ya malamulo. Pakadali pano, a Nankhumwa akhalabe mtsogoleri wa mbali yotsutsa boma m’nyumbayi.",https://www.radiomaria.mw/nyumba-ya-malamulo-yakana-kasaila/,"September 30, 2020",Izahaki Mwacha
CAMA Ikufuna Ndondomeko ya Zipangizo za Ulimi Zotsika Mtengo Ithe,"Bungwe lomwe limawona za ufulu wa anthu ogula mdziko muno la Consumers Association of Malawi (CAMA) lati likadakonda boma litasiya ndondomeko ya zipangizo za ulimi zotsika mtengo ponena kuti siyikupinduliira anthu. Kapito: Ndondomekoyi siyinapindulire anthu Mkulu wa bungweli a John Kapito ndi omwe anena izi poyankhula ndi Radio Maria Malawi ndipo ati ngakhale anthu akugula zipangizo zotsika mtengozi koma m’makomo mwawo mukupitilira kukhala njala. Iwo padakalipano alimi aang’ono adakadalirabe ulimi wa khasu omwe ndi osapindulitsa kwenikweni. “Kwa zaka 15 zapitazi ndondomekoyi siyinapindulire aliyense. Anthuwo padakalipano ali pa njala yowopsa kwambiri,” anatero a Kapito. Pamenepa iwo ati ndi bwino kuti ndalama zomwe zimayikidwa ku ndondomekoyi zidzipita ku magawo ena omwe amathandiza kuti chuma chikwere monga zokopa alendo ndi zina zomwenso akuti zingathandizire kulemba ntchito anthu ochuluka. “Ndalama kapena zipangizo ziperekedwe ku nthambi ngati za ILLOVO kapena ADMARC omwe ali ndi kuthekera kolima ndi kukolora zochuluka zomwe boma litha kugulitsa pa mtengo wotsika komanso kwa chaka chonse,” anatero a Kapito.",https://www.radiomaria.mw/cama-ikufuna-ndondomeko-ya-zipangizo-za-ulimi-zotsika-mtengo-ithe/,"September 30, 2020",Izahaki Mwacha
Boma Lati Limanga Makolo Otuma Ana Kukapemphetsa M’misewu,"Boma lachenjeza kuti lithana ndi makolo onse omwe amatuma ana awo kumakapemphetsa m’misewu ya m’mizinda ya dziko lino. Kaliati: Ku Blantyre tapanga kale Nduna yowona kuti pasakhale kusiyana pakati pa amayi ndi abambo, chisamaliro cha anthu komanso chitukuko cha m’madera mayi Patricia Kaliati anena izi pomwe amalankhulapo pa momwe ntchito yosamutsa ana opempa-pempha m’misewu ya m’dziko muno ikuyendera. Iwo ati akufuna kuti mwana aliyense akhale ndi nthawi yopita ku sukulu kuti adzakhale nzika zodalirika osati kumapezeka akupempha-pempha m’misewuyi ndipo makolo omwe akukolezera izi adzalandira chilango chokhwima akapezeka. “Ku Blantyre tapanga kale ndipo pano tikuyamba ku Lilongwe kenako tiwona ku Mzuzu ndi madera ena. Ana aja atachotsedwa kupita ku polisi makolo anapita kukatenga ana awo kusonyeza kuti ana onse omwe amayenda mu nsewu makolo awo ali nawo. Makolo onse omwe akulora ana awo kumapita ku nsewu kuti tiwamanga iwowo,” anatero mayi Kaliati. Pamenepa iwo ati ntchito yosamutsa anawa ikuyenda bwino ndipo posachedwa akhala akufikanso ku madela ena omwe atsalira.",https://www.radiomaria.mw/boma-lati-limanga-makolo-otuma-ana-kukapemphetsa-mmisewu/,"September 30, 2020",Izahaki Mwacha
Papa Walengeza Mutu wa Tsiku Lofalitsa Mauthenga wa Chaka cha Mawa,"Mtsogoleri wa mpingo wa katolika pa dziko lonse Papa Francisco walengeza mutu wa tsiku loganizira njira zofalitsira ma uthenga mu mpingowu chaka cha mawa. Tsikuli limadziwika mchingerezi kuti World Day of Social Communications. Padakalipano zadziwika kuti mutu wa tsikuli chaka chikubwerachi ndi woti “Bwerani Mudzaone” (Come and See) omwe ndi mawu a Phillipo mpositoli opezeka mu Uthenga Wabwino monga adalembera Yohane mutu 1 ndime 46. Malinga ndi malipoti, Papa’yu wasankha mutuwu pozindikira kuti kufalitsa ma uthenga kumasowa kulumikizana ndi anthu kuti anthu omwe akusoweka kumva uthengawo awumve bwinobwino. Papa Francisco wati malinga ndi mliri wa Coronavirus womwe wachititsa kuti anthu asiye kukhala m’magulu njira yabwino yoti anthu nkulumikizana bwino pa nthawiyi ndikudzera mu ma uthenga osiyana-siyana kudzera mu njira za makono zofalitsira ma uthenga. Papa Paulo wa 6 ndi yemwe adakhazikitsa tsikuli m’chaka cha 1967 ndi cholinga chofuna kuti Mpingo uziganizira njira za makono zofalitsira uthenga wa chipulumutso monga kalata yotchedwa Gaudium et Spes ya Vatican Council II inenera za Mpingo mu nyengo ya makono (the Church in the modern world).",https://www.radiomaria.mw/papa-walengeza-mutu-wa-tsiku-lofalitsa-mauthenga-wa-chaka-cha-mawa/,"September 30, 2020",Izahaki Mwacha
Mpingo wa Katolika Wati Upitilira Kudzudzula Anthu Ophwanya Malamulo a Mulungu,"Mpingo wa katolika watsindika kuti upitilira kudzudzula mchitidwe ophwanya malamulo a Mulungu kudzera mu dzina la ufulu wa anthu. Msusa: Sititopa kulimbana ndi malamulo osakomera Mulungu Archbishop wa archdiocese ya Blantyre yemwenso ndi wapampando wa bungwe la maepisikopi a mpingo wa katolika mdziko muno la Episcopal Conference of Malawi (ECM) Ambuye Thomas Luke Msusa ati mpingo wa katolika umatenga chiphunzitso chake chonse mu Buku Loyera choncho upitilira kutsutsa ziphunzitso za chikunja zomwe ena akulimbikitsa chifukwa chofuna kusangalatsa anthu akumaiko a kunja. Iwo amayankhula izi kwa Bvumbwe m’boma la Thyolo pa nsembe ya Misa yotsanzikana ndi malemu Sister Margarita Kamangira a chipani cha asisitere cha Daughters of Wisdom omwe anamwalira lamulungu lapitali pa 27 September atadwala nthenda ya kuthamanga kwa magazi. Poyankhulanso, mkulu wa chipani cha Daughters of Wisdom mdziko muno Sister Mary Chimalizeni ati imfa ya malemu Sister Kamangira ikhudza kwambiri chipani chawo kaamba ka kudzipereka kwawo ku mpingo ndi moyo wa chipani. Malemu Sister Margarita Kamangira anali mphunzitsi wa sukulu ya secondary, anabadwa pa 4 October 1963 m’mudzi mwa Mkotamu mfumu yayikulu Malemia m’boma la Nsanje. Mu utumiki wawo atumikira ku malo osiyanasiyana kuphatikiza ku Nguludi, Lunzu, Montfort Formation House ku Zomba ndipo amwalira akugwira ntchito ngati mphunzitsi wamkulu pa Sukulu ya sekondale ya Luntha kwa Sitima m’boma la Zomba.",https://www.radiomaria.mw/mpingo-wa-katolika-wati-upitilira-kudzudzula-anthu-ophwanya-malamulo-a-mulungu/,"September 29, 2020",Izahaki Mwacha
DPP Yadzudzula Boma Pochulutsa Ndalama Zobwereka,"Chipani cha Democratic Progressive (DPP) chadzudzula boma kamba kokweza mlingo wa ndalama zomwe libweleke mu ndondomeko ya za chuma ya 2020 mpaka 2021. Mwanamvekha: Ngongole yachuluka Popereka ndondomekoyi ku nyumba ya malamulo pa 11 September 2020, nduna ya za chuma a Felix Mlusu adati boma libwereka ndalama zokwana 754.8 billion-kwacha pofuna kukwaniritsa ndondomekoyi. Koma polankhula lolemba kunyumba ya malamulo, mneneri wa chipani cha DPP pa nkhani za chuma a Joseph Mwanamvekha anati izi ndi zowopsa ku dziko ponena kuti zidzayika m’mavuto m’badwo ukubwerawo kamba koti ndi omwe udzabweze ngongoleyi. Apa a Mwanamvekha omwenso adakhalapo nduna ya za chuma mu ulamuliro wa chipani cha DPP alangiza boma kuti lichepetse ngongolezi pochepetsanso zina mwa zomwe lati lichita mu ndondomekoyi. Komabe a Mwanamvekha ati boma la Tonse Alliance lalephera kukwaniritsa zomwe lidalonjeza a Malawi kuti lidzachita ponena kuti zambiri mwa zomwe zinayenera kuti zikhalemo mu ndondomekoyi, boma silidayikemo.",https://www.radiomaria.mw/dpp-yadzudzula-boma-pochulutsa-ndalama-zobwereka/,"September 29, 2020",Izahaki Mwacha
‘ADMARC Iwonjezeredwe Ndalama Zogulira Chimanga’,"Komiti ya kunyumba ya malamulo yowona za malimidwe komanso chilengedwe yati kupereka ndalama zokwanira ku bungwe la ADMARC kungathandize kuchepetsa mavuto a njala omwe amadza kamba ka kusowa kapena kukwera mtengo kwa chimanga. Chilenga: Ndalama zachepa M’modzi mwa apampando a komitiyi a Welani Chilenga ati bungweli litha kukhala lokonzeka kugula chimanga chambiri chomwe chingadzathandize anthu mu nthawi ya mavuto a njala. Mu ndondomeko ya za chuma ya 2020 mpaka 2021, bungwe la ADMARC lapatsidwa ndalama zokwana 10 billion-kwacha zoti ligulire chimanga mu nyengo ya zokolora ikudzayi. Apa a Chilenga  ati ndalamazi ziwonjezeredwe kufika pa 20 billion kwacha kuti bungweli lithe kugula chimanga chokwanira kuti ma venda asakhale ndi mwayi owabera alimi. Iwo atinso bungwe la National Food Reserve Agency (NFRA) silikuyenera kugula nawo chimangachi kamba koti silimafikira ku madera a kumidzi poyerekeza ndi bungwe la ADMARC.",https://www.radiomaria.mw/admarc-iwonjezeredwe-ndalama-zogulira-chimanga/,"September 29, 2020",Izahaki Mwacha
Papa Wayamikira Apolisi aku Vatican,"Mtsogoleri wa mpingo wa katolika pa dziko lonse Papa Francisko wayamikira ntchito yabwino yomwe apolisi amagwira ku likulu la mpingo wa katolika.  Polankhula kwa apolisi omwe amapereka chitetezo ku likulu la mpingo ku Vatican, Papa Francisko wati ndi wokhutira ndi ntchito yomwe apolisi a mdziko la Italy amagwira yopereka chitetezo ku likulu la mpingo yomwe iye wati amayigwira mwa ukadaulo. Iye wati ntchito yomwe apolisiwa amagwira siyophweka poganizira kuti likulu la mpingo wa katolika ku Vatican limalandira alendo tsiku ndi tsiku omwe amachokera mayiko osiyanasiyana. Papa Francisko wati ndiwokhutira ndipo woyamika pa ntchito yomwe a apolisiwa amagwira. Pomaliza Papa Francisko wafunira mafuno abwino apolisiwa pamodzi ndi mabanja awo. Apolisiwa mwa zina amapereka chitetezo ku likulu la mpingo komanso kuperekeza Papa Francisko akamanyamuka ku Rome kupita maiko a kunja. Chaka chino papita zaka 75 apolisi a dziko la Italy akuthandiza kupereka chitetezo ku likulu la Mpingo wa Katolika ku Vatican malinga ndi mgwirizano womwe dziko la Italy lidachita ndi likulu la Mpingo wa Katolika (Vatican).",https://www.radiomaria.mw/papa-wayamikira-apolisi-aku-vatican/,"September 29, 2020",Izahaki Mwacha
Munthu Aliyense Ndi Okongola-Papa,"Mtsogoleri wa mpingo wa katolika pa dziko lonse Papa Francisco wati munthu aliyense ndi okongola pa maso pa Mulungu. Malinga ndi malipoti a Vatican Radio, Papa walankhula izi lolemba ku likulu la mpingowu ku Vatican kwa gulu la makolo omwe ali ndi ana obadwa ndi ulumali wa mu ubongo. Papa Francisko: Tikuyenera kumuthokoza Mulungu Iye wati Mulungu amakonda munthu aliyense monga m’mene munthuyo aliri kotero ndi kofunika kumathokoza Mulungu nthawi zonse. Makolo ndi anawa omwe ndi a m’dziko la Austria anaperekezedwa ku likulu la mpingo ku Vatican ndi akuluakulu ena a m’dziko la Austria. “Polenga dziko la pansi Mulungu analenganso maluwa a mitundu yosiyanasiyana ndipo mtundu wa maluwa uliwonse ndi wokongola mwa njira ya padera. Chimodzimodzi anthufe aliyense ngokongola pa maso pa Mulungu mwa njira ya padera ndipo tikuyenera kumamuthokoza Mulungu,” walankhula motero Papa Francisco. Iye wauza anawa kuti azipempherera makolo awo, agogo awo komanso azimupempherera iye kuti athe kutsogolera bwino Mpingo. Pa mwambowo Papa Francisco wathokoza makolo ndi anthu onse omwe akusamalira anawa chifukwa cha ntchito yotamandika yomwe iye wati sakungochitira ana okhawa komanso Yesu Khristu yemwe adanena kuti chilichonse chomwe muchitira m’modzi mwa abale angawa mwachitiranso ine ndemwe. Anawa omwe amabadwa ndi vuto la mu ubongo – autism – amasamalidwa ku malo ena otchedwa Ambulatorium Sonnenschein kapena kuti Sunshine Outpatient Clinic m’dziko la Austria. Malowa adayamba kugwira ntchito m’chaka cha 1995 ndipo kufikira lero athandiza ana oposa 7000 omwe amabadwa ndi vuto la autism lomwe limachititsa mwa zina kuti azivutika polankhula. Aka sikoyamba kuti Papa Francisco akumane ndi ana a vuto lotere. M’chaka cha 2014 adakumananso ndi ana a vutoli.",https://www.radiomaria.mw/munthu-aliyense-ndi-okongola-papa/,"September 22, 2020",Izahaki Mwacha
ADMARC Yasayinirana Mgwirizano Ndi Bungwe la FUM,"Bungwe logula ndi kugulitsa mbewu ndi zipangizo za ulimi mdziko muno la Agricultural Development and Marketing Corporation (ADMARC), lasayinirana mgwirizano ndi bungwe la alimi la Farmers Union of Malawi pofuna kupititsa patsogolo ntchito za ulimi mdziko muno. Jumbe: Tiyamba kugwira ntchito limodzi Polankhula pa mwambo wosayinirana mgwirizanowu lolemba mu mzinda wa Lilongwe, mkulu wa bungwe la ADMARC a Felix Jumbe, ati mgwirizanowu uthandiza kuti alimi apeze misika yopindulitsa. Iwo atinso bungweli likhala ndi mndandanda wa alimi komanso kachulukidwe ka mbewu zomwe adzagulitse ku msika wawo. “Kusintha komwe kungakhalepo chifukwa cha kusainira mgwirizano ndi a Farmers Union of Malawi, ndi kwakuti tiyamba kugwira ntchito limodzi ndipo atithandiza kuti tizitha kupangiratu budget potiuziratu mbewu zomwe alimi angalime,” anatero a Jumbe. Poyankhulapo mkulu wa bungwe la Famers Union of Malawi a Jacob Nyirongo, ati ali ndi chiyembekezo kuti alimi ang’ono-ang’ono apindula koposa ndi mgwirizanowu. “Kusintha kweni kweni komwe tikufuna tione ndi m’mene alimi ang’ono ang’ono amapezera misika muno m’Malawi ndipo tikukhulupirira kuti boma likapereka ndalama zokwanira ku ADMARC alimi savutika kugulitsa mbewu zawo,” anatero a Nyirongo.",https://www.radiomaria.mw/admarc-yasayinirana-mgwirizano-ndi-bungwe-la-fum/,"September 22, 2020",Izahaki Mwacha
Sheikh Abasi Walangiza Mafumu Apewe Tsankho,"Wachiwiri kwa mlangizi wa president wa dziko lino pa nkhani za chipembedzo Sheikh Hashimu Abasi wapempha mafumu kuti apewe mchitidwe wa tsankho pofuna kuti azigwilira ntchito limodzi. Sheikh Abas amalankhula izi m’mudzi wa Buleya mdera la Sub T/A Chimbalanga m’boma la Zomba pomwe amakondwelera pamodzi ndi mafumuwa kusankhidwa kwawo pa udindowu. Iwo apempha mafumuwa kuti apewe mchitidwe osankhana pa ndale chipembedzo kapena mtundu potengera chitsanzo cha president wa dziko lino yemwe akuti amatsogoza Mulungu nthawi zonse. “Zimene ayankhula mafumu apa, choyambilira ndiwathokoze a president pondisankha pa udindo umenewu ndigwira ntchito limodzi ndi mafumu komanso ma MP,” anatero Sheikh Abasi. Polankhulapo Sub T/A Chimbalanga yati ndi yokondwa ndi kusankhidwa kwa Sheikh Abasi omwe ndi mwana ochokera m’mudzi wawo ndipo apempha president Chakwera kuti athandize anthu a derali ndi chakudya kaamba koti akuvutika ndi njala. “Monga ndafotokozera paja kuti tamuyitana mwana wathu Abasi kuzamuthokoza kamba koti wasankhidwa kukhala mlangizi wa a president ndipo chinanso tikufuna atithandize kutinenera kwa apresident kuti atithandize chitukuko kuno,” anatero Sub T/A Chimbalanga.",https://www.radiomaria.mw/sheikh-abasi-walangiza-mafumu-apewe-tsankho/,"September 22, 2020",Izahaki Mwacha
Mzika yaku DRC Yanjatidwa Kamba Kogwililira,"Apolisi m’boma la Dowa amanga mzika ina ya mdziko la Democratic Republic of Congo (DRC) kaamba komuganizira kuti wagwililira mayi wa zaka 27 zakubadwa. Watsimikiza za nkhaniyo-M’bumpha Malinga ndi wofalitsa nkhani za apolisi m’bomalo Sub-Inspector Gladson M’bumpha izi zachitika masana a lolemba ku malo osungira anthu othawa kwawo a Dzaleka ndipo mamunayu Abubaka Sidiki wa zaka 30 anathyola nyumba ya mayiyu ndi kumugwirira pomwe amagona ku chipinda kwake. M’bumpha wati mayiyu amachokeranso m’dziko la DRC ndipo mamuna wake akukhala ku South Africa pamene mamunayu yemwe ndi wosakwatira amakhala moyandikana ndi nyumba ya mayiyu. “Ndingathedi kutsimikiza kuti apolisi kuno ku Dowa tamanga mzika ina ya mdziko la Congo pomuganizira kuti anagwililira mayi wina wa mdziko la Congo lomwelo ku malo osungira anthu othawa kwawo ku Dzaleka,” anatero M’bumpha. Iwo ati bamboyu akusungidwa mchitolokosi poyembekezera kuti akayankhe mlandu wake wogwililira.",https://www.radiomaria.mw/mzika-yaku-drc-yanjatidwa-kamba-kogwililira/,"September 22, 2020",Izahaki Mwacha
Papa Wati Mpingo Ukuyenera Kuyitanira Anthu ku Chipulumutso,"Mtsogoleri wa mpingo wa katolika pa dziko lonse Papa Francisco wati ndi udindo wa mpingo kuyitanira anthu ku chipulumutso. Polankhula lamulungu kwa anthu omwe anasonkhana pa bwalo la Saint Peter’s Square ku Vatican, Papa wati mpingo uli ndi udindo wofunafuna ndi kuyitanira anthu ku chipulumutso. Iye walankhula izi pothilira ndemanga pa Uthenga Wabwino wa pa tsiku laMulungu la 25 mu nyengo ya pa chaka (the 25th Sunday in Ordinary Time). Papa Francisco wati mwini munda mu Uthenga Wabwino wa pa tsikuli ndi Mulungu amene satopa kuyitanira anthu mu ufumu wake. Ndipo iye wapitilira kunena kuti monga Mulungu achitira, mpingo ukuyenera kuchita chimodzimodzi kunka kuyitanira anthu mu ufumu wa Mulungu. Iye wati Mpingo ukuyenera kupereka chiyembekezo kwa omwe ataya chiyembekezo ndipo sawona chabwino chilichonse m’moyo uno. Mpingo ukuyenera kupita kwa awo omwe ataya chikhulupiriro ndi kuyesa kucheza nao kuti nawonso abwerere kwa Mulungu. Papa Francisco wati pochita izi Mpingo ukungochita zomwe Mulungu achita nthawi zonse poitana anthu kuti alandire chipulumutso monga mwini munda uja mu Uthenga Wabwino. Iye wati Mpingo wopanda chidwi ndi anthu ake, Mpingo wosayendera anthu ake, Mpingo umene sufunafuna anthu ake ndi Mpingo wakufa. Papa Francisco wamaliza ndi kunena kuti chilungamo cha Mulungu sichilungamo cha anthufe. Iye wati polipira anthu ake pakutha pa moyo uno Mulungu sadzayang’anira kutalika kapena kufupika kwa nthawi yomwe munthu anakhala mkhristu koma m’mene adadziperekera potumikira ngati mkhristu.",https://www.radiomaria.mw/papa-wati-mpingo-ukuyenera-kuyitanira-anthu-ku-chipulumutso/,"September 21, 2020",Izahaki Mwacha
Mafumu Ena ku Zomba Achita Ziwonetsero Posakondwa ndi Utsogoleri wa Gulupu Jali,"Mafumu a mdera la mfumu yayikulu Mwambo m’boma la Zomba lero achita ziwonetsero zofuna kukakamiza bwanamkubwa wa bomalo kuti achotse ufumu Group Village Headman Jali ati kamba ka mchitidwe wa katangale. Mafumu kuchita ziwonetsero zawo ku Zomba Poyankhula moyimilira mafumu-wa nyakwawa George Masangano yati Gulupu Jali ikukhudzidwa ndi kusowa kwa chigayo cha ana amasiye chomwe bungwe lina lidapereka, galimoto ya Jali Water Users Association komanso kulandira ziphuphu. Nyakwawa Masangano yati Gulupu Jali akumamapondereza zitukuko za madera a mafumu omwe ali pansi pawo. “Chifukwa cha makhalidwe a agulupu athu amene ndi osakhala a utsogoleri, tikuyenda kudzasiya kalata kwa a DC kuti atithandize monga ku likulu kwathu kuti amenewa achoke paudindo,” anatero Village Headman Masangano. Poyankhula atalandira chikalata cha madandaulo kuchokera kwa mafumuwo, bwanamkubwa wa boma la Zomba Dr. Smart Gwedemula walonjeza kuti afufuza zonse zomwe mafumuwo adandaula. “Ndalandira madandaulo awo aja, ndiye ngati ofesi tiyenera kuti tifufuze tisanapange chiganizo. Chifukwa zomwe alemba umu akungowaganizira ndiye tiwayitana a gulupuwo kuti timvenso mbali yawo,” anatero Dr. Gwedemula. Bwanamkubwayu wati nkhaniyi ayisiya m’manja mwa komiti ya mafumu a m’boma la Zomba kuti ayiwunikire.",https://www.radiomaria.mw/mafumu-ena-ku-zomba-achita-ziwonetsero-posakondwa-ndi-utsogoleri-wa-gulupu-jali/,"September 21, 2020",Izahaki Mwacha
CDEDI Yati Chakwera Ayambe Kukwaniritsa Malonjezo Ake,"Bungwe lomwe limamenyera ma ufulu a anthu pa ulamuliro wabwino pa chuma ndi chitukuko la Centre for Democracy and Economic Development Initiatives (CDEDI), lapempha mtsogoleri wa dziko lino kuti ayambe kukwaniritsa malonjezo omwe analonjeza pa misonkhano yokopa anthu. Namiwa: Awonetseratu kuti ndi osasunga pangano Mkulu wa bungweli a Sylvester Namiwa amalankhula izi lolemba pa msonkhano wa atolankhani mu mzinda wa Lilongwe. Iye wati mtsogoleri wa dziko lino ndi wachiwiri wake analonjeza a Malawi zochuluka zomwe zinakomera anthu kuwaika pa mpando ndipo akuyenera kuti azikwaniritse. “Sitingalore kuti a President azipanga zomwe akufuna m’mene amatilonjeza amapanga mgwirizano ndi ife. A president ndi wachiwiri wawo awonetseratu kuti ndi anthu osasunga pangano,” anatero a Namiwa. Iwo ati akufunitsitsa mtsogoleri wa dziko lino ndi wachiwiri wake abwere poyera ndi kufotokozera mzika za dziko lino tsiku lomwe fetereza wotsika mtengo, ntchito 1 million komanso ndalama zoperekedwa kwa anthu achikulire ziyambe.",https://www.radiomaria.mw/cdedi-yati-chakwera-ayambe-kukwaniritsa-malonjezo-ake/,"September 21, 2020",Izahaki Mwacha
Apolisi ku Balaka Adandaula Ndi Mchitidwe Wopha Anthu Olakwira Lamulo,"Apolisi m’boma la Balaka adandaula ndi mchitidwe wopha anthu omwe alakwira lamulo omwe ukumachitika m’bomali. Mneneri wa polisi ya Balaka, Inspector Felix Misomali wati anthuwa akagwira munthu m’malo momutengera ku polisi akumalanga okha zomwe ndi kuphwanya malamulo a dziko lino. Iwo alankhula izi kutsatira kuphedwa kwa mkulu wina yemwe akuti anthuwa amamuganizira kuti waba nkhuku khumi (10). “Tikudzudzula mchitidwe wa anthu ena omwe akumatengera lamulo kumanja akagwira munthu yemwe akumuganizira kuti wapalamula mlandu, kuchita zimenezi ndi mlandu waukulu,” anatero Inspector Misomali. Pamenepa iwo achenjeza kuti aliyense wopezeka akutengera lamulo m’manja mwake adzamangidwa ndi kukayimbidwa mlandu.",https://www.radiomaria.mw/apolisi-ku-balaka-adandaula-ndi-mchitidwe-wopha-anthu-olakwira-lamulo/,"September 21, 2020",Izahaki Mwacha
"Wonetsani Chikondi Kwa Ansembe Okalamba, Odwala-Papa","Mtsogoleri wa mpingo wa katolika pa dziko lonse Papa Francisco wayamikira ma episkopi a ku dera la Lombardy mdziko la Italy. Malinga ndi malipoti a Vatican Radio, Papa wayamikira ma episkopi’wa kaamba kokonza mapemphero opemphelera ansembe okalamba komanso omwe akudwala. Kwa zaka zisanu ndi chimodzi (6) ma episkopi a kpingo wa Katolika ku dera la Lombardy mdziko la Italy akhala akukonza mapemphero opemphelera ansembe okalamba ndi odwala. Papa Francisco wati ndi wokondwa komanso woyamika kaamba ka chilinganizo cha mapemphero chomwe ma episkopi a mpingo’wu ku dera la Lombardy mdziko la Italy akhala akukonza chaka ndi chaka odziwika kuti Day of Prayer and Fraternity for elderly and sick priests. Kwa zaka zisanu ndi chimodzi tsopano iwo akhala akukonza mapemphero opempherera ansembe omwe ndi okalamba komanso omwe akudwala. Zimenezi ndi zinthu zabwino ndipo zokoma kwambiri maka chikondi chomwe mukuonetsa kwa ansembe anzanu omwe ndi okalamba komanso odwala, watero Papa Francisco mu uthengawu. Iye wayamikiranso ansembe omwe ndi okalamba komanso odwala chifukwa choyetsetsa kuchita nao mapempherowa omwe amachitikira ku malo ena oyera ku dera lomwelo la Lombardy otchedwa kuti Sanctuary of Our Lady of Caravaggio. Iye wati ndi chinthu cha pamwamba kuti ansembe omwe ndi okalamba komanso odwala anali ndi ansembe anzao pochita limodzi mapempherowa. Papa Francisco wamaliza uthenga wake poyikiza ansembe onse okalamba ndi odwala m’manja mwa Amayi Maria komanso kuti mizimu ya ansembe onse omwe amwalira kaamba ka nthenda ya Covid 19 iwuse mu mtendere wosatha.",https://www.radiomaria.mw/wonetsani-chikondi-kwa-ansembe-okalamba-odwala-papa/,"September 18, 2020",Izahaki Mwacha
PMS Yalimbikitsa Ogwira Ntchito M’madayosizi,"Ofesi yowona ntchito za mabungwe a utumiki wa apapa m’dziko muno ya Pontifical Mission Societies (PMS), yalimbikitsa ogwira ntchito zosiyanasiyana m’madayosizi a mpingowu mdziko muno kuti adzidzipereka pa ntchito zawo. Mkulu wa ku ofesiyi bambo Vincent Mwakhwawa anena izi lachisanu pa mkumano wa ogwira ntchito zosiyanasiyana mu arkidayosizi ya Lilongwe, womwe anawuchita ndi cholinga chofuna kuwafotokozera za udindo umene ali nawo pofalitsa mthenga wabwino pomwe akutumikira mu mpingowu m’magawo osiyanasiyana. Mwazina bambo Mwakhwawa anati ogwira ntchito-wa, akuyenera kumalumikizana bwino komaso kumathandizira ofesi yawo ya PMS ndi cholinga choti ntchito zofalitsa uthenga wabwino zipitilire kuyenda bwino. “Msonkhanowu unakonzedwa kuti ogwira ntchito kuno amvetse bwino kuti ali mbali iti pothandiza mpingo maka mu nyengo ino ya chibalalitso,” anatero bamboMwakhwawa. Polankhulannso moyimilira ogwira ntchito mu arkidayosizi ya Lilongwe, Innocent Nyanga anati mkumanowo unali wa phindu pakati pawo chifukwa adzindikira mmene iwonso angapititsire patsogolo chiphunzitso cha mpingo wa katolika kudzera ku bungwe la PMS.",https://www.radiomaria.mw/pms-yalimbikitsa-ogwira-ntchito-mmadayosizi/,"September 18, 2020",Izahaki Mwacha
Anjatidwa Kamba Kotsatsa Malonda M’bale Wake,"Apolisi m’boma la Dowa amanga mamuna wina wa zaka 24 kaamba komuganizira kuti anasowetsa m’chimwene wake wa zaka 19 ndi cholinga chofuna kumupha. Malinga ndi wofalitsa nkhani za apolisi m’bomalo Sub-Inspector Gladson M’bumpha, woganiziridwayu ndi Titani Chikumbutso ndipo m’bale wakeyu ndi Lemon Chikumbutso. M’bumpha wati mamunayu lachitatu lapitali anafika pa msika wa pa boma la Dowa kwa mkulu wina yemwe ali ndi chigayo pomwe anayamba kumutsatsa malonda m’bale wakeyu pa mtengo wa 250 Thousand Kwacha. Awiriwa anagwirizana kuti mnyamatayu amulemba ntchito yogayitsa mu chigayo chakechi koma pambuyo pake wotsatsidwa malondayo anakatula nkhaniyi ku polisi. Nthawi yomwe anagwirizana kuti achite malondawa itakwana apolisi analumikizana ndi mwini chigayoyu ndipo m’modzi mwa apolisiwa anaziyerekeza ngati m’modzi mwa ogula m’nyamatayu pambuyo pake anamugwira woganiziridwayu. Mkuluyu akaonekera ku bwalo la milandu kuti akayankhe mlandu wosowetsa munthu ndi cholinga chofuna kumupha. Titani komanso Lemoni chikumbutso amachokera m’mudzi wa Nsomba mfumu yayikulu Mkukula m’boma lomweli la Dowa.",https://www.radiomaria.mw/anjatidwa-kamba-kotsatsa-malonda-mbale-wake/,"September 18, 2020",Izahaki Mwacha
PAC Yayamba Kumva Nkhani Yokhudza Hijab,"Bungwe la mgwirizano wa mipingo ndi zipembedzo la Public Affairs Committee (PAC) layamba kumva maganizo pa nkhani yokhudza kusamvana komwe kunalipo pakati pa sukulu za chikhristu ndi chipembedzo cha chisilamu pa kavalidwe ka ophunzira. Akutsogolera zokambiranazo-Monsignor Thawale Pa mkumanowu omwe ndi wa masiku awiri, bungweli likumana ndi atsogoleri a mipingo ya chikhristu ndi asilamu pofuna kuti apeze mayankho potsatira nkhawa zomwe mbali ziwirizi zinapereka. Polankhula lachinayi pa mwambo wotsekulira mkumanowu, wapampando wa bungweli Monsignor Dr. Patrick Thawale ati ali ndi chikhulupiliro kuti nkhaniyi itha ndi kubweretsa umodzi pakati pa mbali ziwirizi. Polankhulaponso mlembi wamkulu wa chipembedzo cha chisilamu mdziko muno Sheikh Twaibu Lawi wati nkhaniyi inasokoneza maphunziro a ana a chipembedzochi kaamba koti makolo analetsa ana awo kupita ku sukulu powopa kuphwanya malamulo a chipembedzo chawo. Komabe iwo ati ali ndi chikhulupiliro kuti nkhaniyi itha bwino kaamba koti akhristu ndi asilamu amakhulupilira mtendere ndi chikondi. Nkhani yokhudza kavalidwe inayamba ndi zipolowe pa sukulu ya M’manga m’boma la Balaka yomwe ndi ya mpingo wa Anglican mu dayosizi ya Uppershire komanso inakhudza sukulu za mpingo wa katolika mu dayosizi ya Mangochi. Zitachitika izi boma linapempha bungwe la PAC kuti lilowererepo pa nkhaniyi ndi kuthetsa kusamvana pakati pa zipembedzo ziwirizi pa nkhani ya kavalidwe msukulu kuphatikizapo mipingo ya Mboni za Yehova komanso Rastafarian.",https://www.radiomaria.mw/pac-yayamba-kumva-nkhani-yokhudza-hijab/,"September 17, 2020",Izahaki Mwacha
Moyo Umayamba Pamene Mayi Wayembekezera-Mzika Zokhudzidwa,"Anthu ena omwe akudzitcha mzika zokhudzidwa, awopseza kuti akachita m’bindikiro ndi mapemphero ku nyumba ya malamulo ndi cholinga chopempha aphungu kuti asavomereze bill yolora amayi kuchotsa mimba kukhala lamulo. M’modzi mwa anthu okhudzidwawa yemwenso ndi mkulu wa bungwe lomwe limamenyera ufulu wokhala ndi moyo la Pro-Life a Kizito James Kaunjika awuza Radio Maria Malawi kuti pali mabungwe a mdziko muno komanso aphungu ena omwe apatsidwa ndalama ndi mabungwe a kunja kuti ayikire kumbuyo lamuloli. Ena akuti amayi ngati awa ali ndi ufulu ochotsa pathupi Iwo ati kuvomereza biluyi kukhala lamulo, kutha kukhudza chuma cha dziko lino komanso amayi ambiri adzapeza mavuto osiyanasiyana kaamba kochotsa pathupi mwachisawawa. “Pali aphungu ena omwe akumvetsetsa pomwe ena sakumvetsetsa ndipo ena akuchita mwa kufuna kwawo pomwe ena atumidwa. Ife ngati mzika zokhudzidwa sitilora kuti bilu imeneyi ikhazikitsidwe chifukwa amene akuchitawo akunena ngati ndi yopindulitsa kwa amayi koma kuyiwonetsetsa ndi yobweretsa mavuto ochuluka ku dziko komanso kwa azimayi athu. Ife tipita ku nyumba ya malamulo kuti tikawawunikire aphungu athu kuti ayimvetse biluyi ndi kuyikanachifukwa kumbali ya sayansi, chipembedzo komasno chikhalidwe sizimalora kuchotsa pakati chifukwa moyo umayamba pamene mayi wayima,” anatero a Kaunjika. Pamenepa iwo ati adzakasonkhana ku nyumba ya malamulo pa 29 ndi 30 September ndi cholinga choti aphungu amve madandaulo awo ndi kuyikana biluyi.",https://www.radiomaria.mw/moyo-umayamba-pamene-mayi-wayembekezera-mzika-zokhudzidwa/,"September 17, 2020",Izahaki Mwacha
PMS Yayamikira Akatswiri Omwe Ayimba Nyimbo za Chibalalitso,"Ofesi yowona ntchito za mabungwe a Utumiki wa a Papa ya Pontifical Mission Societies (PMS) yayamikira akatswiri ena oyimba, kaamba ka chidwi chomwe awonetsa pa nthawi yomwe mpingo wa katolika ukukonzekera chibalalitso. Bambo Mwakhwawa: Nyimbozi ndi mphatso yaikulu ku mpingo Mkulu mu ofesiyi mdziko muno bambo Vincent Mwakhwawa anena izi pambuyo pa kukhazikitsidwa kwa nyimbo ziwiri zomwe zayimbidwa ngati njira imodzi yofuna kupereka uthenga wa chibalalitso cha m’pingo wa chaka chino. Iwo ati uthenga omwe uli mu nyimbozi uthandiza kwambiri akhristu kusinkhasinkha Utumiki wawo mu nyengo ino yomwe mpingo ukukonzekera chibalalitso m’mwezi wa October. “Nyimbo zimenezi ndi mphatso yaikulu ku mpingo chifukwa zikutithandiza kufalitsa uthenga wa chibalalitso. Tonsefe ndi atumiki obweretsa uthenga wabwino ndiye nyimbozi zipititsa patali uthenga wa chibalalitso,” anatero bambo Mwakhwawa. Bambo Marie: Sitingasunge mawu amene Mulungu watituma Polankhulapo bambo Jean Marie omwe ndi mkulu wa gulu la Ephata Africa lomwe layimba nyimbo ya Chibalalitso ati achita izi ngati njira imodzi yopereka uthenga wa chibalalitso cha mpingo kwa akhristu. “Munthu amayamba kudzitumikira yekha ndi kukatumikira ena. Ife monga a luso sitingasunge mawu amene Mulungu watituma kuti tipereke kwa anthu,” anatero bambo Marie. Polankhulaponso Evarista Mbewe yemwe ndi m’modzi mwa achinyamata omwe ayimba nyimbo ya chingerezi yokhudza chibalalitso cha mpingo wapempha achinyamata kuti agwiritse ntchito luso lawo potumikira Mulungu. “Ndikulimbikitsa achinyamata anzanga kuti musabise mphatso zanu muwapemphe ambuye kuti akudzindikiritseni mphatso yanu ndi kuyigwiritsa ntchito moyenera,” anatero Evarista. Mpingo wa katolika uchita mwambo wa chibalalitso cha mpingo pa 18 October chaka chino pa mutu oti Ndilipo Ambuye, Tumeni.",https://www.radiomaria.mw/pms-yayamikira-akatswiri-omwe-ayimba-nyimbo-za-chibalalitso/,"September 17, 2020",Izahaki Mwacha
Papa Wasankha Mlembi Watsopano Wa Sinodi Ya Maepiskopi,"Mtsogoleri wa mpingo wa katolika pa dziko lonse, Papa Francisco wasankha mlembi wa mkulu wa Sinodi ya maepiskopi. Lachitatu pa 16 September, 2020 likulu la mpingo wa katolika lalengeza kuti Papa Francisco wasankha mlembi wa mkulu watsopano wa Sinodi ya ma episkopi (Synod of Bishops). Mlembi watsopano wa Sinodi ya Maepiskopi-Ambuye Grech Bishop Mario Grech wa ku Malta ndiye mlembi wa mkulu watsopano wa Sinodi ya ma episkopi kulowa m’malo mwa Cardinal Lorenzo Baldisseri wa ku Italy yemwe wapuma pa udindowu atatumikira kuyambira m’chaka cha 2013. Ntchito yaikulu ya Bishop Grech padakali pano ndi yokonzekera msonkhano wa Sinodi ya ma episkopi a mpingo wa katolika pa dziko lonse omwe udzachitike mwezi wa October m’chaka cha 2022. Pali chiyembekezo chakuti ntchito yokonzekera msonkhano wa Sinodi ya ma episkopi m’chaka cha 2022 sikhala yovuta kwenikweni chifukwa Bishop Grech adali m’modzi wa anthu omwe adagwira ntchito yaikulu pa Sinodi ya ku Amazon chaka chatha. Sinodi ya ma episkopi adakhazikitsa ndi Papa Paulo wa 6 m’chaka cha 1965. Cholinga cha Sinodi ya ma episkopi nkubweretsa umodzi pakati pa ma episkopi a Mpingo wa Katolika pa dziko lonse ndi Papa yemwe alipo pa nthawiyo. Msonkhano wa Sinodi ya ma episkopi womwe amautchula kuti Ordinary Synod umachitika zaka zitatu zilizonse koma palinso misonkhano ina yomwe amaitchula kuti Extraordinary Synod komanso Special Synod. Mwa chitsanzo msonkhano wa Sinodi ya ku Amazon chaka chathachi mwezi wa October udali Special Synod.",https://www.radiomaria.mw/papa-wasankha-mlembi-watsopano-wa-sinodi-ya-maepiskopi/,"September 17, 2020",Izahaki Mwacha
Papa Alankhula pa Msonkhano wa Pachaka wa UNGA,"Mtsogoleri wa mpingo wa katolika pa dziko lonse Papa Francisco akuyembekezeka kulankhula ku msonkhano wa ukulu wa pa chaka wa bungwe la United Nations. Pamene msonkhano waukulu wa pa chaka (United Nations General Assembly) wayamba lachiwiri pa 15 September, 2020 zadziwika kuti Papa Francisco alankhula pa msonkhanowu lolemba sabata ya mawa pa 21 September, 2020 kudzera pa uthenga wa pa kanema (video message). Monga iye wakhala akuyankhulira m’mbuyomu pali chiyembekezo chachikulu kuti alankhulapo pa za mliri wa Coronavirus ngati mwayi owunikanso nkhani za chuma, ndale, komanso za chilengedwe (care for our common home). Chiyambireni mliri wa Coronavirus kumayambiriro kwa mwezi wa March chaka chino, Papa Francisco wakhala akupempha anthu, mabungwe komanso maiko kuti awonetsetse kusiyana komwe kulipo pakati pa anthu pa nkhani za chuma, maphunziro, za umoyo osaiwala momwe mliriwu wakhudzira chilengedwe. Kuyambira mwezi watha iye wakhala akuphunzitsa zomwe dziko la pansi lingachite polimbana ndi mliri wa coronavirus komanso kuyang’ana chitsogolo momwe maiko angathandizire anthu awo osaiwala kupulumutsa chilengedwe. Papa’yu wakhala akunena kuti pambali pa Covid 19 dziko la pansi likudwala matenda aakulu omwe akuika miyoyo ya anthu komanso chilengedwe pa chiopysezo. Likulu ła Mpingo wa Katolika, Vatican, lomwe ndi dziko loima pa lokha monga maiko ena onse lili ndi kazembe wake ku bungwe la United Nations ku New York yemwe ndi Archbishop Gabriele Giordano Caccia. Msonkhano wa chaka chino wa bungwe la United Nations ndi wa nambala 75 ndipo msonkhanowu uchitika mosiyaniranapo ndi momwe zimakhalira nthawi zonse kaamba ka mliri wa coronavirus popeza zambiri zichitika kudzera pa makina a intaneti.",https://www.radiomaria.mw/papa-alankhula-pa-msonkhano-wa-pachaka-wa-unga/,"September 16, 2020",Izahaki Mwacha
HRDC Yadzudzula Bungwe la ACB Pochedwetsa Milandu,"Bungwe lomenyera ufulu wa anthu mdziko muno la Human Rights Defenders Coalition (HRDC) ladzudzula bungwe lothana ndi katangale ndi ziphuphu mdziko muno la Anti-Corruption Bureau (ACB) kuti limachedwa kuthana ndi milandu yokhudza katangale. Wapampando wa bungweli Gift Trapence wauza atolankhani kum’mawaku mu mzinda wa Lilongwe kuti bungweli likulephera kuchita machawi kuthana ndi milanduyi pa zifukwa zomwe zina ndi zosamveka. Akuti ACB ikukayikitsa-Trapence Trapence wati milandu monga yokhudza kugula za kudya ku nthambi ya apolisi, milandu yokhudza cement ndi ina siyikuwoneka tsogolo lake leni leni zomwe zikupereka mafunso ochuluka pa kuthekera kwa bungwe la ACB polimbana ndi mchitidwe wa katangale mdziko muno. Bungwe la HRDC lati lalandira milandu yambiri yokhudza za katangale yomwe akufuna bungwe la ACB lichite changu pofufuza milanduyi. Padakali pano, HRDC yauza ACB kuti igwiritse bwino ndalama zomwe unduna wa zachuma wapereka ku bungweli mu ndondomeko ya zachuma ya 2020/2021 zoti zithandize polimbana ndi nkhanizi. Tinayesa kuti tilankhule ndi mneneri wa bungwe la ACB, Egrita Ndala koma samayankha lamya yake ya m’manja.",https://www.radiomaria.mw/hrdc-yadzudzula-bungwe-la-acb-pochedwetsa-milandu/,"September 16, 2020",Izahaki Mwacha
Akufuna Malo Ochitira Malonda Atsopano pa Msika wa Bwanje,"Anthu ochita malonda mu msika wa Bwanje m’boma la Ntcheu, apempha akuluakulu a khonsolo ya bomalo kuti awapezere malo abwino oti adzichitirapo malonda, ponena kuti msika omwe ulipo pano uli ndi malo ochepa. Wapampando wa msikawu, Douglas Chaima wanena izi kutsatira ngozi yomwe inachitika pa 2 September pomwe nthambi ya mtengo inagwa ndi kuvulaza anthu 10 mu msikawu. “Anthu anabwera ndi malonda awo ndipo mphepo ikumenya mtengo unagwa ndi kuvulaza azimayi ndipo ife tikupempha boma kuti litikonzere malo abwino oti tizichitirako malonda,” anatero a Chaima. Poyankhulapo mneneri wa khonsolo ya boma la Ntcheu, a Mastone Kaiya ati ntchito yokonzekera kugwetsa mitengoyi ili mkati ndipo iyamba posachedwapa. “Ngozi imeneyi inachitikadi ndipo ngati khonsolo tikukonza mapulani kuti tigwese mitengo ikulu ikulu m’masukulu ndi m’misika monse,” anatero a Kaiya. Pakadali pano mwa anthu khumi omwe anavulala pa ngoziyi, 8 achira ndipo awiri adakali m’chipatala.",https://www.radiomaria.mw/akufuna-malo-ochitira-malonda-atsopano-pa-msika-wa-bwanje/,"September 16, 2020",Izahaki Mwacha
Apolisi Agwira Ntchito Mosatenga Mbali-Kainja,"Mkulu wa apolisi mdziko muno, Dr. George Kainja wati awonetsetsa kuti apolisi sakutenga nawo mbali pa nkhani za ndale. Kainja: Tikupanga zinthuzi mwatokha Dr. Kainja awuza Radio Maria Malawi kuti apolisi akamatenga mbali pa nkhani za ndale kapena kuwuzidwa chochita ndi chipani cha ndale zimasonyeza kuti ukadaulo wawo sulibwino. Iwo ati boma lomwe likulamula padakali pano silinawauze chochita pa ntchito yomwe akugwira kuphatikizapo kumangidwa kwa anthu ena ponena kuti iwo akuyigwira ntchitoyi pawokha mosatumidwa ndi aliyense. “Apolisi akawoneka kuti akutenga mbali professionalism yawo silibwino ndipo apolisi ameyenera kukhala opanda mbali ndipo chosangalatsa chomwe chilipo mchakuti boma lomwe lilipo panoli silikutikakamiza ife kutenga mbali tikupanga zinthu mwatokha,” anatero Dr. Kainja.",https://www.radiomaria.mw/apolisi-agwira-ntchito-mosatenga-mbali-kainja/,"September 16, 2020",Izahaki Mwacha
Sukulu za Mkomba Phala Zidzatsekulidwabe,"Ofesi yowona za chisamaliro cha anthu m’boma la Zomba yapempha makolo omwe ana awo amaphunzira mu sukulu za mkomba phala kuti apitirizebe kudikira tsiku lomwe boma lilengeze kuti sukuluzi zitsekulidwe. Mkulu mu ofesiyi a Christopher Ndawona amayankhula izi lachiwiri ku Zomba pa mkumano wmwe amakambirana ndi adindo komanso nthambi ya apolisi ya Victim Support Unit. Iwo apempha akuluakulu omwe amayendetsa sukulu za mkomba phala kuti akonze malo oti ana adzafikirepo komanso adziwe momwe angatsatire njira zopewera matenda a Covid19. “Apitilize kudikira pamene tikuyembekeza kuti boma likhazikitse ndondomeko zabwino za m’mene tiyenera kutsatira ku sukulu,” anatero a Ndawona. Pamenepa a Ndawona apempha makolo kuti awalimbikitse ana awo kuti adzimvetsera ma program a aphunzitsi apa wayilesi pa nthawi ino yomwe akuyembekezera kuti boma lilengeze tsiku lotsekulira sukulu za mkomba phala.",https://www.radiomaria.mw/sukulu-za-mkomba-phala-zidzatsekulidwabe/,"September 15, 2020",Izahaki Mwacha
Mvula Igwa Bwino Chaka Chino-MET,"Nthambi yowona zanyengo ndi kusintha kwa nyengo yalosera kuti mvula igwa bwino chaka chino. Mkulu wa nthambiyi Jolam Nkhokwe wayankhula izi dzulo pomwe nthambiyi imalengeza ulosi wake pa momwe mvula igwere mu chaka chino cha 2020 komanso kumayambiliro a chaka cha mawa. Nkhokwe: Mvula iyamba mwezi wa October Malinga ndi a Nkhokwe dziko lino likuyembekeza kuyamba kulandira mvula mwezi wa mawa. Iye wachenjezanso anthu kuti akhale tchelu ndi kutsatira malangizo onse a zanyengo omwe nthambiyi imalengeza. “Ife a nthambi ya zanyengo tikunena kuti kuyambira October mpaka December madera ambiri a kummwera ndi pakati akhala akulandira mvula yochuluka, koma madera a kumpoto alandira mvula yochepa koma mwezi wa January dziko lonse lizakhala likulandira mvula yochuluka,” anatero a Nkhokwe. Iwo ati kutsatira mphepo ya Elnino yomwe ikhale ikuwomba pa nyanja yaikulu ya Pacific, dziko lino likhala likukhuzidwa ndi kusefukira kwa madzi choncho iwo ati anthu akuyenera kukhala mosamala.",https://www.radiomaria.mw/mvula-igwa-bwino-chaka-chino-met/,"September 15, 2020",Izahaki Mwacha
Papa Wati Ndi Okhuzidwa ndi Ngozi ya Moto pa Chilumba cha Lesbos,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ngozi ya moto yomwe yawononga nyumba za anthu pa chilumba cha Lesbos mdziko la Greece. Malinga ndi malipoti a Vatican Radio, Papa walankhula izi ku likulu la mpingowu ku Vatican. Iye wati ndi wokhudzidwa kwambiri chifukwa cha ngozi yowopsayi yomwe yasiyanso anthu ambiri othawa kwawo pa zifukwa zosiyanasiyana opanda malo okhala. Iye wati ndi wokhudzidwa ndipo ali pafupi ndi anthu onse omwe nyumba zawo zapsa pa chilumbachi. “Ndili pafupi nanu ndipo ndili nanu pa nthawi yovutayi,” watero Papa Francisco. Iye wati akukumbukira bwino za ulendo wake wa pa chilumbachi m’chaka cha 2016 komanso pempho lake lomwe adachita pa nthawiyo ndi akuluakulu ena a mipingo m’dziko la Greece kuti anthu othawa kwao pa zifukwa zosiyana-siyana omwe amafikira pa chilumbachi azilandiridwa ndi kusamalidwa bwino. Malo otchedwa Moria pa chilumba cha Lesbos m’dziko la Greece amasungira anthu pafupi 13000. Malipoti akuti anthuwa amakhala mothinana komanso opanda zipangizo zofunikira pa moyo wao wa tsiku ndi tsiku zinthu zomwe zimaikanso miyoyo yao pa chiopysezo malinga ndi mliri wa coronavirus. Papa Francisco adakacheza pa chilumbachi mwezi wa April m’chaka cha 2016 ndipo ku mapeto a ulendowu Papa’yu adatenga ma banja atatu kupita nao ku Rome. Ma banjawa ndi a anthu omwe adathawa kuchokera m’dziko Syria. Likulu la Mpingo wa Katolika limasamalira ma banjawa mothandizana ndi bungwe la Sant’Egidio.",https://www.radiomaria.mw/papa-wati-ndi-okhuzidwa-ndi-ngozi-ya-moto-pa-chilumba-cha-lesbos/,"September 15, 2020",Izahaki Mwacha
Bungwe la CMO Lagawa Katundu Othandiza Kupewa COVID-19 ku Parish ya Neno,"Parish ya Neno mu arkidayosizi ya Blantyre yati katundu yemwe yalandira kuchokera ku bungwe la Umodzi wa abambo la Catholic Men Organization mu arkidayosiziyi, awathandiza kwambiri pochepetsa kufala kwa nthenda ya Covid-19 pakati pawo. Bambo mfumu a parishiyi bambo christopher nakhate ndi omwe alankhula izi loweruka pa mwambo wolandira katunduyu. Iwo ati parish yawo yakhala ili ndi chiwerengero chochuluka cha anthu odwala nthendayi sabata zapitazo kamba ka anthu omwe amagwiritsa ntchito njira za chidule kuchokera mdziko la South Africa ndi mayiko ena ozungulira. “Zowonadi katundu ameneyu ndi osowekera ndi ofunikira kwambiri kamba koti parishiyi ili m’malire ndi dziko la Mozambique ndipo athandiza kuti nthendayi isafale kwambiri monga momwe imachitira m’buyomu,” anatero bambo Nakhate. Polankhulapo mlembi wa komiti yogwirizira ya bungwe la Umodzi wa abambo mu arkidayosizi ya Blantyre, a Anthony Mkweteza anati ndi okondwa kuti zomwe anazikonza zakwaniritsidwa. “Tili okondwa kuti tazasiya katundu yemwe abambo anasonkha kuno ku Neno ndipo athandiza kwambiri kuno ndipo tasangalala kuti abambo ali ndi kuthekera kotenga gawo potumikira mpingo,” anatero a Mkweteza.",https://www.radiomaria.mw/bungwe-la-cmo-lagawa-katundu-othandiza-kupewa-covid-19-ku-parish-ya-neno/,"September 15, 2020",Izahaki Mwacha
"Munthu M’modzi Wafa, 15 Avulala pa Ngozi ya Galimoto ku Chikwawa","Munthu m’modzi wafa ndipo ena 15 avulala galimoto yomwe anakwera itaphulika teyala ndi kugubuduka mu nsewu wa Ngabu-Nchalo m’boma la Chikwawa. Malinga ndi mneneri wa apolisi m’bomalo Sergeant Dickson Matemba galimoto ya mtundu wa Nissan Caravan yomwe nambala ndi MN 8021 inaphulika tayala ndipo kamba koti minibus-yi inali pa liwiro, oyendetsayo yemwe ndi Alex Milisi wazaka 32 analephera kuwongolera zomwe zinachititsa kuti igubuduke. Sergeant Matemba ati pa ngoziyi mayi wina yemwe ndi Enala Andilede wa zaka 40 anavulala kwambiri ndipo anamwalira atangofika ku chipatala, iwo atinso anthu ena 15 anavulala ndipo ali pa chipatala cha boma cha Chikwawa komwe akulandira thandizo la mankhwala. Pakadali pano apolisi a m’bomali akusakasaka oyendetsa galimotoyi yemwe anathawa ngoziyi itangochitika ndipo akulangiza oyendetsa galimoto onse kuti azitsatira malamulo apansewu kuti apewe ngozi za mtunduwu.",https://www.radiomaria.mw/munthu-mmodzi-wafa-15-avulala-pa-ngozi-ya-galimoto-ku-chikwawa/,"September 14, 2020",Izahaki Mwacha
Papa Wati Ndi Okhuzidwa Ndi Ziwonetsero Zomwe Zikuchitika M’maiko Ambiri,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ziwonetsero zosonyeza kusakondwa zomwe anthu akuchita m’maiko osiyanasiyana pa dziko lapansi. Pozindikira kuti udindo wa mpingo si kungowalalikira anthu za mawu a Mulungu komanso kulankhulapo pa zinthu zomwe anthuwo zikuwakhudza, Papa Francisco wati ndi wokhudzidwa ndi kuchuluka kwa ziwonetsero zosonyeza kusakondwa m’maiko osiyana-siyana. Iye wati ziwonetserozi ndi chizindikiro chakuti m’maiko ambiri anthu ndi osakhutira ndi momwe zinthu zikuyendera. Pamenepa Papa Francisco wapempha anthu ochita ziwonetserowa kuti atero mosunga bata ndi mtendere ndi kupewa kuwononga zinthu komanso kuyika miyoyo ya anzawo pa chiopsezo. Iye wapemphanso atsogoleri m’maiko osiyana-siyana momwe muli ziwonetsero zosonyeza kusakondwa kuti adzimvetsera zomwe anthu awo akudandaula ndi kuyetsetsa kuchitapo kanthu pa madandaulo a anthuwo. Papa’yu wamaliza ndi kupempha atsogoleri a mipingo mmaikowa kuti athandize kubweretsa pamodzi mbali zonse zokhudzidwa ndi kuthetsa kusamvana kulikonse pochita zokambirana komanso kuthandiza kubweretsa chimvano ndi kukhululukirana. Masiku apitawa Papa Francisco adadzudzula zipolowe zomwe zikuchitika m’dziko la Belarus. Pa 9 August 2020 zipolowe zidabuka mu mzinda wa Minsk, likulu la dziko la Belarus bungwe loyendetsa chisankho litalengeza za kupambana kwa Alexander Lukashenko yemwe wakhala akulamulira dzikolo kuyambira m’chaka cha 1994.",https://www.radiomaria.mw/papa-wati-ndi-okhuzidwa-ndi-ziwonetsero-zomwe-zikuchitika-mmaiko-ambiri/,"September 14, 2020",Izahaki Mwacha
Ogwira Ntchito Pa Chipatala Cha Zomba Akunyanyala Ntchito,"Ena mwa ogwira ntchito ku chipatala chachikulu cha Zomba akunyanyala ntchito pofuna kukakamiza akulu akulu a pa chipatalachi kuti awapatse ndalama zomwe adagwililira kale ntchito (arrears). M’modzi mwa anamwinowa yemwe anati titsamutchule dzina, wauza Radio Maria Malawi kuti apitilira kunyanyala ntchito pokhapokha atalandira ndalama zawo. Iye wati akulu akulu a pa chipatalachi akhala akuwalonjeza kuti awapatsa ndalama zawo koma mpaka pano sakuwapatsa choncho aganiza zoyamba kunyanyala ntchito. “Zowonadi lero mwaona a chipatala amene tikunyanyala ntchito kamba koti pali nkhani ya ndalama yomwe management ikukanika kutipatsa ndiye nkhani imeneyi inayambika kale ndipo zomwe amatiyankha nzosapatsa chilimbikitso zomwe zatipangitsa kuti tiyambe kunyanyala ntchitoyi,” anatero namwinoyo. Koma poyankhapo, wofalitsa nkhani pa chipatala chachikulu cha Zomba, Antonio Kamanga walonjeza kuti anthuwa alandira ndalama zawo posachedwapa ndipo padakali pano ntchito yolondoloza ma file awo ili mkati. “Ifeyo ngati management zinthuzi zikuyenda kwambiri ndipo zambiri zasala pang’ono kutha koma kumbali ya malipiroyi zitengera funding kuti apanga allocate bwanji,” anatero a Kamanga. Anamwino opitilira 150 pa chipatala cha Zomba ndi omwe akunyanyala ntchito zawo.",https://www.radiomaria.mw/ogwira-ntchito-pa-chipatala-cha-zomba-akunyanyala-ntchito/,"September 14, 2020",Izahaki Mwacha
Sukulu za Kwacha Zili ndi Kuthekera Kotukula Dziko,"Nduna yowona za kusasiyana pakati pa amayi ndi abambo, chitukuko cha m’madera ndi chisamaliro cha anthu, mayi Patricia Kaliati ati sukulu za kwacha zili ndi kuthekera kopititsa patsogolo chitukuko cha dziko lino. Mayi Kaliati anena izi pa mwambo wa chaka chino wokumbukira kuwerenga ndi kuwerengera m’dziko muno. Kaliati: Maphunziro amathandiza Mwambowu umachitika pa 8 September chaka chili chonse koma malinga ndi msonkhano wa aphungu wa ku nyumba ya malamulo, dziko la Malawi linachita mwambowu loweruka pa 12 September pa bwalo la sukulu ya Namphungo m’boma la Mulanje ndipo unachitika pa mutu oti “Kuphunzitsa ndi kuphunzira kuwerenga ndi kuwerengetsera mu nyengo ino ya mliri wa Covid-19: undindo wa aphunzitsi kupeza njira zomwe angatsate pophunzitsa”. “Maphunziro amathandiza, ambiri amene akumapanga sukulu za kwacha amakhala ozidalira ndipo akuthandizira kukhala zitsanzo za ana a mnyumba mwawo,” anatero mayi Kaliati. Iwo ati sukuluzi zikuthandiza kwambiri pa chitukuko mdziko muno. Pothilirapo ndemanga, ena mwa anthu omwe apindula ndi sukulu za kwacha m’bomali ati sukuluzi zawathandiza kuti akhale ozidalira pawokha monga kuchita mabizinesi osiyana-siyana.",https://www.radiomaria.mw/sukulu-za-kwacha-zili-ndi-kuthekera-kotukula-dziko/,"September 14, 2020",Izahaki Mwacha
Bambo Wina Wadzipha Kamba Koyimitsidwa pa Ntchito,"Bambo wina wa zaka 52 wa m’boma la Kasungu wadzipha podzimangilira kaamba koyimitsidwa pa ntchito. Wofalitsa nkhani za apolisi m’bomalo Inspector Harry Namwaza, mkuluyu Simplex Phiri anayimitsidwa pa ntchito atasemphana maganizo ndi mzake ku malo komwe amagwira ntchito ngati mlonda ku Mwimba College of Agriculture. Zimenezi zakhumudwitsa apolisi m’bomalo omwe ati mchitidwe wodzipha ukuchulukira m’bomalo ponena kuti anthu atatu ndi omwe adzipha msabata imodzi yomwe yapitayi. “Ngati apolisi ifeyo ndi okhuzidwa kuwona mchitidwewu m’mene ukuchitikira m’boma lino la Kasungu. Munthu amene wamwalirayu ndi wachitatu mu sabata imodzi yokha,” anatero Inspector Namwaza. Pamenepa iwo apempha anthu kuti akakhala ndi chosautsa aziuza anthu kuti awathandize maganizo kupewa kukhala ndi maganizo odzipha ponena kuti kudzipha sikuthetsa mavuto a munthu.",https://www.radiomaria.mw/bambo-wina-wadzipha-kamba-koyimitsidwa-pa-ntchito/,"September 13, 2020",Izahaki Mwacha
Amuna Awiri Amangidwa Kamba Kopezeka ndi Ngaka,Apolisi m’boma la Balaka amanga amuna awiri powaganizira kuti apezeka ndi Ngaka yomwe ndi nyama yotetezedwa. Ndi nyama yotetezedwa-Ngaka Wofalitsa nkhani za apolisi m’bomalo Inspector Felix Misomali wauza Radio Maria Malawi kuti apolisi anatsinidwa khutu kuti anthu ena atatu akugulitsa nyamayi mkatikati mwa tauni ya Balaka pa mtengo wa 7 million kwacha. Apolisiwa atafika ku maloko anakwanitsa kugwira anthu awiri omwe ndi a Yusuf Sadik komanso a Pempho Sydney ndipo m’modzi winayo anathawa ndipo apolisi akumusakasakabe. Anthuwa akuyembekezeka kukawonekera ku bwalo la milandu posachedwapa ndi kukayankha mlandu wopezeka ndi nyama yotetezedwa. A Yusuf Sadik amachokera m’mudzi mwa Nakapa mfumu yaikulu Bwananyambi m’boma la Mangochi pomwe a Pempho Sydney amachokera m’mudzi mwa Kandengwe mfumu yaikulu Nsamala m’boma la Balaka.,https://www.radiomaria.mw/amuna-awiri-amangidwa-kamba-kopezeka-ndi-ngaka/,"September 13, 2020",Izahaki Mwacha
Kukhululukirana Kungathetse Mavuto apa Dziko Lapansi-Papa,"mtsogoleri wa mpingo wa katolika pa dziko lonse Papa Francisco wati mavuto pa dziko la pansi angachepe ngati anthu ataphunzira kukhululukirana. Malinga ndi malipoti a Vatican Radio, Papa walankhula izi lamulungu kwa anthu omwe anasonkhana pa bwalo la Saint Peter’s Square ku Vatican. Iye wati ma udani, mikangano ngakhale nkhondo zilipo pa dziko lapansi chifukwa chosafuna kukhululukirana. Iye walankhula izi pothilira ndemanga pa mawu a Mulungu omwe awerengedwa pa 13 September, 2020 lomwe ndi la lamulungu la 24 mu nyengo ya chaka. Papa Francisco wati mavuto ambiri pa dziko la pansi alipo chifukwa choti anthu amawumirana mtima osafuna kukhululukirana. Pamenepa iye wati akhristu akuyenera kukhala ndi makhalidwe a uMulungu pokhala a chifundo ndi okhululuka msanga. “Kodi ndi mavuto ochuluka bwanji omwe akanapewedwa, ndi mabala ochuluka bwanji akanachizidwa, ndi nkhondo zingati zomwe sizikanachitika ngati kukhululukirana ndi kumverana chifundo zikanakhazikika m’mitima ya wanthu?” wafunsa motero Papa Francisco pothilira ndemanga pa khalidwe la wa ntchito yemwe adakhululukidwa ngongole ndi mbuye wake koma wa ntchito yemweyo sadathe kukhululukira mzake monga Uthenga Wabwino wa pa tsikuli ukufotokozera. Pamenepa iye watsindika za kufunika kokhululukirana nthawi zonse kwa awo omwe ali pa banja, kukhululukirana mmiphakati ndi magulu osiyana-siyana angakhale kukhululukirana pa ndale. Papa’yu wamaliza ndi kunena kuti zomwe akhristu amanena mu pemphero la Atate athu kuti: mutikhululukire ife zochimwa zathu monga ifenso tiakhululukira adani athu zisangokhala za pakamwa chabe. Iye wati anthu okhawo omwe amadziwa kukhululukira anzao ndi omwe angathenso kupempha chikhululukiro cha Mulungu.",https://www.radiomaria.mw/kukhululukirana-kungathetse-mavuto-apa-dziko-lapansi-papa/,"September 13, 2020",Izahaki Mwacha
Ndondomeko ya Zachuma Yosakomera aMalawi-CAMA,"Bungwe lomenyera ufulu wa anthu ogula mdziko muno la Consumers Association of Malawi (CAMA) lati ndondomeko ya zachuma yomwe nduna ya zachuma a Felix Mlusu apereka ku nyumba ya malamulo, ndi yosakomera aMalawi. Kapito: Sitikunena kuti zonse zichitike nthawi imodzi Mkulu wa bungweli John Kapito wauza Radio Maria Malawi kuti mu ndondomekoyi, anthu amayembekezeramo zinthu zingapo zomwe boma la Tonse Alliance lidalonjedza pa misonkhano yawo yokopa anthu monga kulumikizitsa madzi ndi magetsi kwaulere, chiphaso choyendetsera galimoto komanso chiphaso chotulukira kunja kwa dziko lino zotsika mtengo mwazina zomwe ndondomekoyi siyinawonetse. “Sitikunena kuti zonsezi zichitike chaka chimodzi ayi koma ndondomeko ya chumayo ikanawonetsa kuti tikulowera uku ndipo tikachita izi ntchito 1 million anatilonjeza zija zipezeka. Nkhani ya ma passport ndi ma driving license zikanayikidwa m’menemu tsono ngati sanayikemo budget mmene yachulukiramu ndiye adzayikamo liti?” anadabwa motero Kapito. Iye wati kuyika msonkho pa mafuta ophikira ndi zinthu zina, kuperekanso chipsinjo kwa anthu mdziko muno. Iye wapitiriza kunena kuti pali achinyamata ambiri omwe akusowa ntchito ndipo m’malo mwake amakachita Bet choncho kuchotsa msonkho pa zimenezi kuchititsa kuti achinyamata ambiri avutike mdziko muno.",https://www.radiomaria.mw/ndondomeko-ya-zachuma-yosakomera-amalawi-cama/,"September 13, 2020",Izahaki Mwacha
Papa Wasankha Episkopi Watsopano Mdziko la Zimbabwe,"Mtsogoleri wa mpingo wa katolika pa dziko lonse, Papa Francisco wasankha episkopi watsopano wa dayosizi ya Gweru mdziko la Zimbabwe. Malinga ndi malipoti a Vatican Radio Papa Francisco lachisanu wasankha Ambuye Rudolf Nyandoro omwe anali episkopi wa dayosizi ya Gokwe kukhala episkopi watsopano wa dayosizi ya Gweru mdziko la Zimbabwe. Tsopano ndi episkopi wa dayosizi ya Gweru-Ambuye Nyandoro Nthawi ya 12 koloko masana tsiku la chisanu pa 11 September 2020 ndi pomwe likulu la mpingo wa katolika pa dziko lonse lalengeza za kusankhidwa kwa episkopi watsopanoyu. Uthengawu wati, “Papa Francisco wasankha Ambuye Rudolf Nyandoro omwe anali episkopi wa dayosizi ya Gokwe kukhala episkopi watsopano wa dayosizi ya Gweru mdziko la Zimbabwe.” Uthengawu wapitirira kunena kuti Papa’yu wasankhanso maepiskopi atatu othandizira a Archdiocese ya Chicago Ku United States of America. Ambuye Nyandoro omwe anabadwa ku Gweru m’chaka cha 1968 adadzodzedwa unsembe m’chaka cha 1998. Kuyambira m’chaka cha 1991 mpaka 1994 adachita maphunziro a Philosophy ku Seminary yaikulu ya St. Charles Lwanga ku Chimanimani ku Mutare ndipo adachita maphunziro a Theology ku Chishawasha ku Harare. M’chaka 2015 adapeza PhD mu phunziro la Pastoral Counselling ku University of South Africa. Iwo akhala akutumikira mpingo m’maudindo osiyanasiyana mu dayosizi ya Masvingo m’dziko la Zimbabwe ndipo m’chaka cha 2017 adasankhidwa ndi Papa Francisco kukhala episkopi wa Diocese ya Gokwe kulowa m’malo mwa Ambuye Angel Floro Martínez. Ndipo ndi pano pomwe Papa Francisco wawasankha kukhala episkopi watsopano wa Diocese ya Gweru. Mpingo wa Katolika ku Malawi udakadikilirabe za kusankhidwa kwa yemwe akhale episkopi wa Diocese ya Dedza.",https://www.radiomaria.mw/papa-wasankha-episkopi-watsopano-mdziko-la-zimbabwe/,"September 12, 2020",Izahaki Mwacha
“Kusamuka kwa Radio Maria Kuchepetsa Mavuto Ena”,"Kusamuka kwa likulu la Radio Maria Malawi kupita mu mzinda wa Lilongwe akuti kungachepetse mavuto ena omwe wayilesiyi imakumana nawo pa ntchito zake. A Director akale a wailesiyi mdziko la Zambia, bambo Matiyasi Mtchona anena izi polankhula ndi Radio Maria Malawi. Likulu la Radio Maria Malawi likusamuka m’boma la Mangochi Iwo ati ntchito zambiri zomwe wayilesiyi imayenera kugwira kuphatikizapo kufikira m’ma Sub-Studio ake kuzikhala kosavuta pomwe likululi likhale lili pakati pa dziko. Padakali pano bambo Mtchona akutumikira ku parish ya St. Anne’s mu dayosizi ya Chipata mdziko la Zambia. “Poyamba zikulingana chabe ndi ukulu wa dziko. Kuyika pakati ndi kwabwino kuti zinthu zizimwazika kumapita kumusi ndi kumtunda chikhala chapafupi,” anatero bambo Mtchona. Iwo ati ku Mangochi ndi kutali choncho pamene wailesiyi isamukire ku Lilongwe chikhala chinthu chapafupi kamba koti kupeza ndalama zoyendetsera wailesiyi mtawuni kukhala kosavuta.",https://www.radiomaria.mw/kusamuka-kwa-radio-maria-kuchepetsa-mavuto-ena/,"September 12, 2020",Izahaki Mwacha
Kainja Akufunitsitsa Kubwezeretsa Ubale wa Apolisi ndi Anthu,"Mkulu wa apolisi mdziko muno Dr. George Kainja wati ntchito yake yoyamba kugwira ngati mkulu wa apolisi ndi kukonzanso ubale omwe unasokonekera pakati pa apolisi ndi anthu. Kainja: Ubale wathu sunali bwino Dr. Kainja yemwe aphungu akunyumba ya malamulo angomuvomereza kumene kukhala mkulu wa apolisi mdziko muno wanena izi poyankhula ndi Radio Maria Malawi. Iye wati ubale wa apolisi ndi anthu kuyambira chaka chapitachi sunali bwino choncho ndi wofunika kuwukonza. “Ubale pakati pa apolisi ndi anthu unasokonekera mchaka chapitachi nde choyambilira nd kuwonetsetsa kuti ubalewu wakonzedwa,” anatero a Kainja. Iye watinso mu utsogoleri wake awonetsetsa kuti khalidwe pakati pa asilikaliwa likhalepo ndipo apolisi omwe atalephere kutero azipitisidwa kusukulu kuti akasulidwenso.",https://www.radiomaria.mw/kainja-akufunitsitsa-kubwezeretsa-ubale-wa-apolisi-ndi-anthu/,"September 12, 2020",Izahaki Mwacha
Akagwira Ukayidi Zaka 12 Kamba Kozembetsa Ana,"Bwalo la milandu m’boma la Mangochi lalamula bambo wina wa zaka 28 kukakhala ku ndende kwa zaka 12 atapezeka olakwa pa mlandu ozembetsa anthu, zomwe zosemphana ndi gawo 15 ya malamulo a dziko lino. Woyimira boma pa milandu Superintendent Josophine Chigawa anauza bwaloli kuti bamboyu Jafali Pedro anagwidwa ndi apolisi kwa Katuli pamene amafuna kutuluka mdziko muno kupita mdziko la Mozambique ali ndi anyamata anayi a zaka za pakati pa 16 ndi 17. Chigawa anati bamboyu atafunsidwa ananamiza apolisiwo kuti akuperekeza anawo kwa abale awo omwe ali mdziko la Mozambique, koma m’modzi mwa ana otengedwawo atafunsidwa anaulura kuti bamboyo anawatenga kuti azikamugwirira ntchito ku munda wake omwe uli ku Mozambique. Popereka chigamulo Resident Magistrate Joshua Nkhono anati wapereka chilango chotere kuti ena omwe ali ndi mchitidewu atengerepo phunziro. Jafali Pedro amachokera m’mudzi mwa Chitanda mfumu yaikulu Masangulu m’boma la Ngauma mdziko la Mozambique.",https://www.radiomaria.mw/akagwira-ukayidi-zaka-12-kamba-kozembetsa-ana/,"September 12, 2020",Izahaki Mwacha
Bambo Kabvina Apempha Boma Kuti Lifotokoze Momveka za Kutsika Kwa Chiwerengero cha Odwala COVID-19,"Komiti yolimbana ndi mliri wa COVID-19 mu arkidayosizi ya Blantyre yapempha boma kuti libwere poyera ndi kufotokoza ngati chiwerengero cha anthu odwala nthendayi mdziko muno chikuchepa mwa chilungamo. Wapampando wa komitiyi bambo Denis Kabvina ndi omwe anena izi lachitatu pa mwambo wopereka thandizo la chimanga komanso zipangizo zodzitetezera ku nthenda ya Covid-19   kwa akhristu a m’parish ya Lisungwi m’boma la Neno mu arkidayosizi ya Blantyre. “Tinene poyera kuti aboma kudzera mu unduna wa zaumoyo abwere poyera azafotokozere anthu zoona kuti asatayilire kamba koti nthenda ya COVID-19 siyinathe mdziko muno,” anatero bambo Kabvina. Iwo ati pamene zipangizo zoyezera mliriwu ndi zochepa mdziko muno anthu omwe sakudwala nthendayi asatayilire koma ayesetse kutsatira njira zopewera nthendayi. Iwo apempha anthu kuti apitirize kutsatira ndondomeko zopewera nthendayi ngakhale malipoti akusonyeza kuti chiwelengero cha anthu opezeka ndi nthendayi chikutsika.",https://www.radiomaria.mw/bambo-kabvina-apempha-boma-kuti-lifotokoze-momveka-za-kutsika-kwa-chiwerengero-cha-odwala-covid-19/,"September 10, 2020",Izahaki Mwacha
Bambo Marie Apempha Akhritsu Adzikonda Kuwerenga Mawu a Mulungu,"Mkulu wa gulu loyimba nyimbo za uzimu la Efata Africa bambo Jean Marie apempha akhristu m’dziko muno kuti adzikonda kuwerenga mawu a Mulungu kuti akhale zida zeni-zeni zofalitsa Uthenga Wabwino. Bambo Marie: Munthu amayamba kudzitumikira yekha Bambo Marie anena izi Lachitatu usiku, pa program yapadera pa Radio Maria Malawi yomwe cholinga chake chinali kukhazikitsa nyimbo yatsopano ya chibalalitso cha mpingo yomwe yayimbidwa ndi gululi. Iwo ati ngati akhristu sakonda kuwerenga mawu a Mulungu ndi povuta kuti atumikire anzawo komanso kuti amvetse udindo wawo mu nyengo ino yomwe mpingo wa katolika ukukonzekera chibalalitso. “Ndizoona kuti koyamba munthu amayamba kuzitumikira yekha ndipo munthu amene wadzadzidwa ndi mawu a Mulungu amayamba kulalika,” anatero bambo Marie. Iwo ati chipulumutso kuti chifikire anthu, njira ndi mphatso zosiyanasiyana zimagwiritsidwa ntchito.",https://www.radiomaria.mw/bambo-marie-apempha-akhritsu-adzikonda-kuwerenga-mawu-a-mulungu/,"September 10, 2020",Izahaki Mwacha
Papa Wapempha Anthu Athetse Khalidwe Lodzikonda,"Mtsogoleri wa mpingo wa katolika pa dziko lonse Papa Francisko wapempha anthu kuti achilimike pothana ndi khalidwe lodzikonda. Malinga ndi malipoti a wailesi ya Vatican, Papa walankhula izi lachitatu ku likulu la mpingowu ku Vatican. Iye wati zinthu zingamayende bwino m’maiko ambiri, ngati anthu atachilimika polimbikitsa chikondi komanso ubwino wa munthu aliyense. Mu zolankhulalankhula zake zokhudza moyo wa anthu mogwirizana ndi maphunzitso a mpingo, Papa Francisco watsindika za kufunika kolimbikitsa chikondi poganizira ubwino wa munthu aliyense. Iye wati pofuna kuchiza dziko la pansi lomwe likudwala nthenda zosiyana-siyana kuphatikizapo Covid 19 nkofunika kulimbikitsa chikondi ndi kudana ndi khalidwe lina lililonse lodzikonda poyang’ana ubwino wa anthu onse. Papa Francisco wati ndi zomvetsa chisoni kuti anthu ena odzikonda atengerapo mwayi pa mliri wa coronavirus powabera anthu osauka pofuna kuzilemeretsa khalidwe lomwe iye wati ndilonyansa kwambiri, losalabada za ena komanso losaganizira ubwino wa anthu onse. Pamenepa iye wati akhristu akuyenera kulimbikitsa khalidwe la chikondi pakati pa anthu pokonda anthu onse angakhale adani omwe maka poganizira chikondi cha Mulungu chomwe amachionetsa kwa anthu ake. Papa Francisco wati angakhale kuti nkovuta kukonda adani komabe ili ndi khalidwe lomwe aliyense akuyenera kuliphunzira pang’onopang’ono. Pobwerekera mawu a Papa Paulo wa VI komanso Papa Yohane Paulo Wachiwiri, Papa Francisco wakamba za chitukuko cha chikondi. Iye wati pomwe pali chikondi zinthu zambiri monga ubale, chikhalidwe cha anthu, chuma zimayenda bwino. Iye wamaliza ndi kunena kuti pofuna kugonjetsa mliri wa Coronavirus chikondi chikuyenera kukhala patsogolo pa zonse.",https://www.radiomaria.mw/papa-wapempha-anthu-athetse-khalidwe-lodzikonda/,"September 10, 2020",Izahaki Mwacha
Chakwera Watsutsa Kuti Boma Likumanga Anthu pa Zifukwa za Ndale,"Mtsogoleri wa dziko lino Dr. Lazarus Chakwera watsutsa zoti boma lake likumanga anthu pa zifukwa zandale. Chakwera wanena izi lero pomwe anali kunyumba ya malamulo komwe amayankha mafunso kuchokera kwa aphungu pa zomwe iye adalankhula mu uthenga wake otsekulira mkumano wa aphungu. Dr. Chakwera anafika kunyumba ya malamuloyi ndi wachiwiri wawo Dr. Saulos Chilima potsatira lonjezo lomwe adachita panthawi yokopa anthu kuti azidzaonekera ku nyumbayi ndikuyankha mafunso kuchokera kwa aphunguwa. Pomwe ankatsekulira mkumano wa aphunguwu, mtsogoleri wadziko linoyu adabwerezanso kunena kuti ali okonzeka kufika kunyumba ya malamuloyi ndi kuyankha mafunso omwe aphungu angakhale nawo pa nkhani zokhudza dziko lino. Dr. Chakwera anatengelapo mwayi oyankhulapo pa zomwe mtsogoleri wa mbali yotsutsa boma a Kondwani Nankhumwa adanena pomwe ankayankhapo pa uthenga omwe a Chakwera adapereka ku nyumbayi. Mwazina a Nankhumwa adadzudzula boma la a Chakwera ati pomanga anthu omwe ndi otsatira chipani DPP popanda zifukwa zenizeni, komanso kusamutsa ena mwa ogwira ntchito m’boma kuchoka ku nthambi zomwe akhala akugwirako ntchito kupita ku nthambi zina m’boma ponena kuti izi zikuchtikira okhao otsatira DPP. Apa a Chakwera anati sizoona kuti otsatira chipani cha DPP okha akumangidwa pofuna kulimbana ndi chipanichi koma kuti pano nthambi za malamulo zikugwira ntchito mosawona nkhope ndi moyima pazokha zomwe zinkakanika m’mbuyomu. Dr. Chakwera anatinso anthu omwe akunenedwa kuti ndi otsatira chipani cha dpp omwe akusinthidwa ma udindo, akuphwanya mfundo zogwilira ntchito m’boma zomwe zimawaletsa kuphatikiza ntchto zawo nd za ndale. Mtsogoleri wa dziko linoyu anawonjera kunena kuti zina mwa zomwe a Nankhumwa adapempha kuti boma la Tonse liyambepo kuchita ndzomwenso boma la DPP linkalonjeza pomwe chipanichi chibkalamulira koma szdachtike choncho ati anthu adekhe ponena kuti boma likwanilitsa izi. Aphungu angapo adafunsa mafunso awo kutsatira zomwe a Dr. Chakwera adalankhula, pa nkhani monga zokhuza malo, za ulimi, za umoyo, za chitetezo ndi zina. Mwazina mtsogoleri wa dziko linoyu wati ndondomeko ya zipangizo za ulimi zotsika mtengo ikhala yosiyana kwambiri ndi momwe idalili ndndomeko ya FISP popeleka hcitsanzo kut ndondomekoyi anthu azigwilitsa ntchito ziphanso za unzika pogula zipangizoz osat ma kuponi ndipo kuti za hcinyengo zonse zomwe zngakhale zikuchitika panthawi yogulitsa zipangizozi malamulo oyenera adzagwira ntchito kwa onse olakwa. Pa za umooyo, Dr. Chakwera anati chipatala cha cancer chomwe chikumangidwa mumzinda wa lilongwe chachedwa kamba kakusintha kwa zinthu zina mkatikati mwantchitoyi ndipo watsikizila anthu mdziko muno kut zonse zitha posachedwa. Apa mtsogoleriyu wati pali chikonzero kuti ambiri mwa ogwira nthcito ku chipatalachi akhale anthu a mdziko mom’muno. mkati kati mwa nthawi ya mufunsoyi mtsogoleri wa mbali yotsutsa boma kondwan nankhumwa anafunsanso Dr. Chakwera ngati zomwe akuchita pakali pano ndi zolingana ndi zomwe zili mu manifesto ya mwgirizano wa zipani 9 wa Tonse, kapena manifestoya MCP yokha. Apa a Chakwera anati mfundo zisanu zomwe chipani cha MCP chili nazo zotchedwa HI 5 ndi manthu wa mfundo zonse zomwe zipanizi zilinazo popeleka chitsanzo cha utsogoleri otumikra anthu, kulimbana ndi katangale, kutsatira malamulo ndi zina ponena kuti zonsezi ndi msanamira za utsogoleri wokomera onse. Zokambirana za aphunguwa zikupitilira lachisanu lino pomwe nduna ya za chuma a Felix Mlusu idzapereke dongosolo la za chuma lomwe boma ligwiritse ntchtio kuyambira mwezi wa October.",https://www.radiomaria.mw/chakwera-watsutsa-kuti-boma-likumanga-anthu-pa-zifukwa-za-ndale/,"September 10, 2020",Izahaki Mwacha
Phungu Wakhazikitsa Ntchito Yogawa Ng’ombe za Mkaka ku Dera Lake,"Phungu wa dera la kum’mawa kwa boma la Chiradzulu, Joseph Nomale wati wakhazikitsa ntchito yogawa ng’ombe za mkaka kwa anthu a mdera lake. Nomale wanena izi lolemba m’mudzi mwa Masanjala kwa mfumu yayikulu Kadewere m’bomalo komwe wagawa ng’ombe za mkaka zokwana 25. Nomale: Anthu akuvutika Iye wati wachita izi pofuna kuchepetsa mavuto a zachuma omwe anthu a ku derali akukumana nawo. “Mavuto a kwathu kuno amachokera mu kuchulukana kwathu pomwe malo athu olima ndi ochepa ndipo anthuwa amatenga zokolora ndi kugulitsa kuti apeze ndalama ya kuchigayo, ndiye iyi ndi njira imodzi yoti anthu azipeza tindalama tozithandizira tsiku ndi tsiku,” anatero Nomale. Iwo ati imeneyi ndi project yomwe izikhaka ikupitirira ngakhale iwo atachoka pa mpando choncho alimbikitsa anthu kuti azisamalira ziwetozi. Mfumu Masanjala yomwe anthu a m’dera lake apindula mu gawo loyamba la ntchitoyi yati ziwetozi zisintha miyoyo ya anthu pa chuma. “Ine mawu anga ndi othokoza kamba koti a MP akuganizira ku dera kwanga kuno kamba kogawa ng’ombe,” anatero mfumu Masanjala.",https://www.radiomaria.mw/phungu-wakhazikitsa-ntchito-yogawa-ngombe-za-mkaka-ku-dera-lake/,"September 9, 2020",Izahaki Mwacha
Bambo Amangidwa Kamba Kopezeka ndi Ndalama Zachinyengo,"Bambo wina wa zaka 35 m’boma la Kasungu ali m’manja mwa apolisi atapezeka ndi ndalama zachinyengo zokwana 320 thousand kwacha. Goodson ndi ndalama zake zachinyengo Malinga ndi mneneri wa a polisi m’bomalo Inspector Harry Namwaza, mkuluyu Filodi Goodson wamangidwa lachiwiri pa 8 September 2020, anthu akufuna kwabwino atatsina khutu apolisi za mkuluyu. Apolisi anamugwira mkuluyu ali pa malo ena ogona alendo otchedwa Midima Rest House ndpo anamupeza ndi ma 2000 kwacha omwe anali ndi nambala yofanana. “Akulu amenewa a Filodi Goodson tikhoza kutsikimiza kuti ali m’manja mwa apolisi kamba kopezeka ndi mapepala ofanana ndi ndalama ma 2000-kwacha ndipo agwidwa lero m’mudzi mwa Vijumo apolisi atatsinidwa khutu,” anatero Inspector Namwaza. Iwo ati padakalipano ndalamazi zatumizidwa ku banki yaikulu ya dziko lino ya Reserve kuti akazipime ndi kutsimikiza ngati zili zachinyengodi ndipo pambuyo pake ndi pomwe mkuluyu akawonekere ku bwalo la milandu ndi kukayankha mlandu wake.",https://www.radiomaria.mw/bambo-amangidwa-kamba-kopezeka-ndi-ndalama-zachinyengo/,"September 9, 2020",Izahaki Mwacha
Bungwe la MCTU Ladandaula ndi Nkhaza Zomwe Amayi Akukumana Nazo M’malo Ogwilira Ntchito,"Bungwe loyang’anira anthu apantchito la Malawi Congress of Trade Union ladandaula ndi nkhanza zomwe amayi amakumana nazo m’malo a ntchito. Wachiwiri kwa mkulu wa bungweli mayi Jessy Ng’oma alankhula izi usiku wapitawu ku Lilongwe pa mkumano omwe bungwe la Center for Social Concern linakonza pofuna kuwunika zotsamwitsa zomwe amayi amakumana nazo m’malo antchito. A Ng’oma anati mwachitsanzo, amayi ambiri amavutika kuti apeze antchito ndipo nthawi zina mabwana amatengerapo mwayi kuti awagone powalonjeza mwayi wa ntchito zomwe ati zikuyenera kuwunikidwa ndi kuthetsedwa. “Amayi amenewa akuyenera kuti ufulu wawo utetezedwe ndiponso amayi amenewa achotsedwe pa umphawi popatsidwa ntchito zonyaditsa,” anatero mayi N’goma. Pa mkumanowu panalinso aphungu a kunyumba ya malamulo omwe alonjeza kuti ayesetsa kuti pakhazikitsidwe malamulo okhwima othandiza kuteteza amaiwa ku nkhanza zosiyanasiyana zomwe amakumana nazo m’malo a ntchitowa.",https://www.radiomaria.mw/bungwe-la-mctu-ladandaula-ndi-nkhaza-zomwe-amayi-akukumana-nawo-mmalo-ogwilira-ntchito/,"September 9, 2020",Izahaki Mwacha
Papa Wadandaula ndi Imfa ya Cardinal Jaworski,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi imfa ya Cardinal Marian Jaworski. Malinga ndi malipoti a Vatican Radio Papa  walankhula izi lolemba mu uthenga wake wopita ku mpingo wa katolika mdziko la Poland. Iye wati Cardinal Marian Jaworski anali munthu wa chilungamo, wolimba mtima ndipo wokonda mpingo wake. Wamwalira ali ndi zaka 94 – Cardinal Jaworski Kudzera mu uthenga wake womwe likulu la mpingo wa katolika latulutsa lolemba pa 7 September 2020, Papa Francisco wati ndi wa chisoni chachikulu kaamba ka imfa ya Cardinal Marian Jaworski. Mu uthengawu iye wati Cardinal Jaworski sanali munthu wamba popeza anali kukonda chilungamo, analibe mantha ndipo anali kukonda Mpingo kotheratu. Cardinal Jaworski ndi chitsanzo cheni-cheni cha utumiki wa unsembe, kukhulupirika kwenikweni ku Mau a Mulungu komanso chitsanzo cha m’busa woyang’anira bwino mbumba ya Mulungu, watero Papa Francisco mu uthengawu. Cardinal Jaworski adamwalira pa 5 September atangokwanitsa kumene zaka 94. Iye anali Bambo Mfumu woyamba wa sukulu ya ukachenjede yotchedwa Pontifical Academy of Theology Ku Kraków m’dziko la Poland. Koma si pokhapo Cardinal’yu adathandiza kubwezeretsa Mpingo wa Katolika m’dziko la Ukraine potsatira kutha kwa ulamuliro wa chi communist. Cardinal Jaworsk adali bwenzi la ponda apa nane mpondepo la Papa Yonane Paulo Wachiwiri Woyera ndipo ndi iye adapereka Sacramenti la kudzodza kwa Papa Yonane Paulo Wachiwiri pa nthawi yomaliza ya moyo wake pansi pano.",https://www.radiomaria.mw/papa-wadandaula-ndi-imfa-ya-cardinal-jaworski/,"September 9, 2020",Izahaki Mwacha
Apolisi ku Thyolo Apulumutsa Amayi Atatu Omwe Amaganiziridwa Kuti Apha Munthu M’matsenga,"Apolisi m’boma la Thyolo apulumutsa amayi atatu kwa anthu okwiya omwe amafuna kuwapha powaganizira kuti asowetsa mnyamata wina m’matsenga. Mkulu wa apolisi m’bomalo Davie Chingwalu watsimikiza za nkhaniyi ndipo wati mnyamatayu amene dzina lake silinadziwike anamira pa damu la Estate ya Mchima lamulungu lapitali. Anthu akuderalo akuganiza kuti amayi ena ndi omwe anasowetsa mnyamatayu m’matsenga zomwe zinachititsa kuti anthu okwiyawa ayambe kuwamenya komanso kuwawonongera katundu wawo. “Zoonadi panali kugendana komanso panali kusamvana komwe kunabuka m’mudzi mwa Kalilombe pomwe anyamata angapo anapita kukapha nsomba pa damu la Mchima ndipo myamata wina analephera kusambira zomwe zinapangitsa kuti amire,” anatero a Chingwalu. Iwo ati zimenezi zitadziwika anthu a m’mudzi anayamba kuganizira gogo wina ndi amayi awiri kuti ndi amnene achita zimenezi. Kutsatira chipolowe chomwe chinabuka ku maloko pomwe anthu amafuna kulanga amayiwa kuti awulule komwe amusiya munthu osowayu, apolisi a boma la Thyolo mothandizana ndi a ku Limbe anathamangira ku malowa kukawapulumutsa.",https://www.radiomaria.mw/apolisi-ku-thyolo-apulumutsa-amayi-atatu-omwe-amaganiziridwa-kuti-apha-munthu-mmatsenga/,"September 8, 2020",Izahaki Mwacha
Masewero Olimbitsa Thupi Amabweretsa Umodzi-Papa,"Mtsogoleri wa mpingo wa katolika pa dziko lonse Papa Francisco wati masewero olimbitsa thupi amathandiza kubweretsa umodzi pakati pa anthu. Malinga ndi malipoti a wayilesi ya Vatican, Papa walankhula izi ku likulu la mpingowu ku Vatican pa mkumano wake ndi gulu la achinyamata omwe amachita masewero olimbitsa thupi mdziko la Italy. Iye wati masewero olimbitsa thupi amathandiza mwazina kubweretsa umodzi komanso kulimbikitsa ubale weniweni pakati pa anthu. Papa Francisco wayamikira achinyamata omwe amachita masewero othamanga (athletics) ponena kuti masewerowa amathandiza kubweretsa umodzi, kulimbikitsa ubale weniweni komanso kubweretsa chimwemwe kwa anthu ambiri omwe amawonelera masewero awo. Iye wayamikiranso anthu ogwira ntchito za chipatala omwe anali nawo pa mwambowu omwe apindula ndi thandizo la ndalama zomwe achinyamatawa apeza potolera zithandizo zosiyanasiyana kudzera pa makina a intaneti. Zipatala ziwiri za m’dziko la Italy zomwe zakhala zikuthandiza anthu odwala nthenda ya Covid 19 ndi zomwe zapindula ndi thandizoli. Papa Francisco wayamikira ogwira ntchito za chipatala m’dziko la Italy chifukwa chodzipereka pothandiza ndi kupulumutsa miyoyo ya anthu ndipo sadaiwalenso kuthokoza onse ogwira ntchito za chipatala m’maiko osiyana-siyana ndipo wati Mulungu yekha ndi yemwe angadziwe kuwathokoza pa ntchito yaikulu yomwe akuigwira. Masewero omwe achinyamatawa amachita amakonzedwa ndi bungwe lomwe limaona za masewerowa ku likulu la Mpingo ku Vatican lotchedwa Vatican Athletic Association komanso bungwe la m’dziko la Italy la masewerowa lodziwika kuti Yellow Flames osaiwala bungwe lotchedwa Italian Federation of Light Athletics.",https://www.radiomaria.mw/masewero-olimbitsa-thupi-amabweretsa-umodzi-papa/,"September 8, 2020",Izahaki Mwacha
Nankhumwa wapempha Chakwera Akwaniritse Malonjezo Ake,"Mtsogoleri wa mbali yotsutsa boma ku nyumba ya malamulo Kondwani Nankhumwa wapempha boma kuti liyike chidwi chake pokwaniritsa malonjezo omwe adapereka pa nthawi ya misonkhano yokopa anthu pa chisankho chomwe chinachitika pa 23 June chaka chino. Nankhumwa: M’madera akumidzi anthu akuvutika A Nankhumwa alankhula izi dzulo mu uthenga wawo oyankhapo pa zomwe mtsogoleri wa dziko lino Dr. Lazarus Chakwera adalankhula lachisanu pomwe amatsekulira mkumano wa aphungu ku nyumba ya malamulo mu mzinda wa Lilongwe. Iwo ati zambiri zomwe a Chakwera adalankhula sizikupeleka tsogolo lodziwika ndipo ati kukanakhala bwino akadafotokozera tsatane-tsatane pa momwe achitire pokwaniritsa malonjezo omwe adapanga pa nthawi ya kampeni. “Kumadera akumidzi anthu akuvutika mosiyanasiyana koma zimene zija sanafotokoze ndiye timapempha kuti afotokoze zimene analonjeza pa 23 June kamba koti aMalawi ambiri anawavotera kamba ka mfundo zawo-zo,” anatero a Nankhumwa. Pamenepa a Nankhumwa anati anthu mdziko muno akudikirabe ntchito 1 million kwa achinyamata, kudya katatu patsiku, kuchotsa kwa ndalama yolipira poyitanitsa madzi ndimagetsi, kutsitsa mtengo wa chiphaso choyendera ndi zina zambiri zomwe Tonse Alliance inalonjeza mu nthawi yokopa anthu.",https://www.radiomaria.mw/nankhumwa-wapempha-chakwera-akwaniritse-malonjezo-ake/,"September 8, 2020",Izahaki Mwacha
Bambo Tamani Alimbikitsa Akhritsu Kuti Apitirize Kuthandiza Anthu Ovutika,"Arkidayosizi ya Blantyre yapempha akhristu ndi anthu ena akufuna kwabwino kuti apitirize kuthandiza anthu omwe akuvutika mu njira zosiyanasiyana mdziko muno. Tamani: Anthu ambiri ndi okalamba Vicar General wa arkidayosiziyi bambo Boniface Tamani ndi omwe anena izi dzulo ku parish ya Nyungwi mu arkdayosiziyi pamene anatsogolera ntchito yopereka chakudya kwa akhristu a m’mparishiyi ndi cholinga choti chiwathandizire pamene akukumana ndi mavuto osowa chakudya kamba ka mliri wa Covid-19. Iwo ati kupereka chakudyachi ndi njira yoyambilira yomwe maepiskopi a mpingowu mdziko muno awonetsa ndi cholinga choti akhristu ndi anthu ena akufuna kwabwino azindikire kufunika kothandiza anthu omwe akuvutika m’madera awo. “Anthu amene takumana nawo kuno ku Nyungwe ndi okalamba kwambiri kuti sangakwanitse kulima komanso ena ndi ovutika ndiye ndi bwino kuti titsekule maso athu kugawana kangachepe komwe tingapeze,”anatero  bambo Tamani. Mayi Mariana Moses ochokera ku tchalitchi la Kapeya la mu parishi ya Nyungwe ndi m’modzi mwa akhristu osachepera 180 m`parishiyi omwe apindula ndi thandizoli patsikuli nsipo ayamikira mtsogoleri wa mpingo wa katolika pa dziko lonse Papa Francisko amene wapereka thandizoli ku dziko lino kudzera ku mpingo wa katolika mdziko muno.",https://www.radiomaria.mw/bambo-tamani-alimbikitsa-akhritsu-kuti-apitirize-kuthandiza-anthu-ovutika/,"September 8, 2020",Izahaki Mwacha
Papa Wadzudzula Miseche Pakati pa Akhristu,"Mtsogoleri wa mpingo wa katolika pa dziko lonse Papa Francisco wadzudzula khalidwe la miseche pakati pa akhristu. Iye wati ngati wina wachita chinthu chosayenera, ndi bwino kumuyitanira pambali munthuyo ndi kumulankhula m’malo mochita miseche. Papa Francisco wati khalidwe la miseche ndi loipa chifukwa limawononga umodzi ndipo limabweretsa kugawikana pakati pa akhristu Pamenepa iye wadzudzula kotheratu khalidwe loyipali kuti silikuyenera kumera mizu pakati pa akhristu. “Pamene mzathu wachita chinthu cholakwika ambirife mpamene timapita kukachita manong’onong’o. Miseche ndi ntchito za satana. Chonde pewani miseche chifukwa imabweretsa kugawikana pakati pa akhristu,” watero Papa Francisco podzudzula khalidwe la miseche. Iye wati pamene wina wachita cholakwika chinthu choyenera kuchita ndi zomwe Yesu Khristu akuphunzitsa mu Uthenga wabwino wa pa tsiku laMulungu la 23 munyengo ya chaka. Papa Francisco wati akhristu akuyenera kutsatira zimene Yesu Khristu akuphunzitsa pomuitana munthuyo kumbali kwa awiri ndi kumuuza munthuyo cholakwikacho. Ngati izi zalephereka ndi bwino kumuitanirapo munthu wina m’modzi kapena awiri kuti athandizirepo. Ngati wakanika munthuyo ndi bwino kumuitanira ku Mpingo. Ngati munthuyo wakanika njira zonsezi ndi bwino kumuyesa wa kunja kapena wokhometsa misonkho. Iye wati angakhale munthu atakanika ndi bwino kumamupemphererabe kuti Mulungu alowererepo. Papa Francisco wati maphunzitso a Yesu Khristu ndi njira yabwino pofuna kumanga Mpingo m’malo mochita miseche, kuweruzana, kuyalutsana zomwe ndi zopasula.",https://www.radiomaria.mw/papa-wadzudzula-miseche-pakati-pa-akhristu/,"September 7, 2020",Izahaki Mwacha
Ambuye Stima Apempha Akhristu Apemphere Novena Kutsatira Kubedwa Kwa Ukaristia,"Episkopi wa dayosizi ya Mangochi ambuye Montfort Stima wapempha akhristu mu dayosiziyi kuti agwirane manja popemphera mapemphero apadera ndi cholinga choti anthu amene aba ukaristia ku Kankao Parish apezeke. Ambuye Stima awuza Radio Maria Malawi kuti masiku apitawa anthu ena omwe sakudziwika aba ukaristia ku nyumba ya asisteri a chipani cha Poverelle ku Kankao parish ndipo enanso aba ku parish ya Utale 1 posachedwapa. Bishop Stima: Ukaristia ndi tsinde la chipembedzo chathu Iwo ati zimenezi ndi zofunika mapemphero apadera ndipo ati mapemphero a Novena-wa achitika kwa masiku 9 kuyambira 14 mpaka pa 22 September m’maparishi onse a dayosiziyi. “Ukalistiya kwa ifeyo akatolika ndi tsinde leni leni la chipembedzo chathu ndiye anthu akuba amene aba kwa Kankao kupatula kuwabera ma sisteli zinthu, abanso ukalistiya ndipo sitikuziwa kuti akutani nawo ndipo ngati mpingo tiyenera kutsatira kuti tidziwe,” anatero Ambuye Stima. Ambuye Stima ati anthu enanso omwe sakudziwika usiku wathawu athyola nyumba ya ansembe ku Utale 1 parish komwe anamangilira wansembe wina ndi kuba zinthu zosiyanasiyana pambuyo pake anakabanso mtchalitchi. Iwo ati apempha boma kuti lichitepo kanthu pogwiritsa ntchito apolisi kuti awasake anthu achita zaupanduzi ndipo ati akuganiza kuti anthu omwe achita zaupandsu m’malo awiriwa ndi amodzi omwewo.",https://www.radiomaria.mw/ambuye-stima-apempha-khristu-apemphere-novena-kutsatira-kubedwa-kwa-ukaristia/,"September 7, 2020",Izahaki Mwacha
Katswiri pa Ndale Wadzudzula Harry Mkandawire,"M’modzi mwa akatswiri pa nkhani zandale mdziko muno George Phiri wadzudzula zomwe anayankhula wachiwiri kwa mtsogoleri wa chipani cha Malawi Congress (MCP) mchigawo chaku mpoto a Harry Mkandawire pa msonkhano wa ndale m’boma la Karonga. Wadzudzulidwa-Mkandawire Masiku apitawa, a Mkandawire analankhula kuti otsatira chipani cha MCP ndi omwe ayambilire kupindula pa ndondomeko ya ndalama za ngongole zomwe boma lipereke mdziko muno kaamba koti yemwe adapambana pa chisankho chapitachi ndi Lazarus Chakwera yemwe anali pa pepala loponyera voti. Phiri yemwenso ndi m’phunzitsi wa phunziro la zandale ku sukulu ya ukachenjede ya Livingstonia wauza Radio Maria Malawi kuti zomwe anayankhula a Mkandawire ndi zofuna kusokoneza mgwirizano wa zipani zomwe zili mu Tonse Alliance yomwe ikulamula padakalipano ndipo wapempha mtsogoleri wa dziko lino kuti apereke mwambo kwa mkuluyu. “Tikufuna tinenenso pano kuti nkhani yomwe akunena Mkandawire ndi yosavomerezeka chifukwa dziko lino a Malawi akufuna atakhala pa ufulu osati moyo wa mpanipani. Chakwera wayima kangapo konse ngati mtsogoleri wa MCP koma amaluza ndipo mgwirizano omwe wapanga ndi UTM ndi omwe wamupambanitsa akhala ali kotsutsa kwa zaka 26 ndiye sibwino kuti ayambe kunyoza anzawo omwe awapambanitsa,” anatero a Phiri. Iwo ati Tonse Alliance ikufuna kupanga Malawi watsopano wokomera aliyense pomwe a Mkandawire akufuna kusokoneza zimenezi zomwe ati ndi zosayenera.",https://www.radiomaria.mw/katswiri-pa-ndale-wadzudzula-harry-mkandawire/,"September 7, 2020",Izahaki Mwacha
Anthu Awiri Afa pa Ngozi ya Pansewu ku Ntcheu,"Anthu awiri afa ndipo ena awiri avulala modetsa nkhawa pa ngozi ya galimoto m’boma la Ntcheu. Malinga ndi mneneri wa apolisi m’bomali Sub Inspector Hastings Chigalu, izi zachitika m’bandakucha pa 7 September 2020, pomwe galimoto ya mtundu wa lorry nambala yake BX 8528 yomwe inanyamula matumba 32 a anyenzi, inaphonya nsewu ndi kukawomba shop ya Mapeto Whitex. Chigalu: Driver anakanika kuwongolera Amayi awiri omwe anali pa malowa amwalilira pompo ndipo ena awiri kuphatikizapo oyendetsa galimotoyi avulala modetsa nkhawa. “Ndizoona kuti chakum’mawaku cha m’ma 3 am kucha kwa lero lolemba kwachitika ngozi yomwe yakhuza lorry yomwe amayendetsa a James Mlore a zaka 34, pofika mu trading centre driver anakanika kuwongolera bwino galimoto zomwe zinapangitsa kuti ikawombe shop,” anatero Sub Inspector Chigalu. Iwo ati anthu atatu omwe ananyamulidwa mu galimotoyi omwe awiri anali amayi amwalira kamba kovulala kwambiri m’mutu. Amayiwa ndi a Stelia Louise Frank zaka 32 komanso Magret Manuelo a zaka 21 ndipo yemwe wavulala ndi Chifuniro Gonthi wa zaka 23.",https://www.radiomaria.mw/anthu-awiri-afa-pa-ngozi-ya-pansewu-ku-ntcheu/,"September 7, 2020",Izahaki Mwacha
Banda Wayamikira Atolankhani Poyambitsa Bungwe Lothana Ndi Mchitidwe Wozembetsa Anthu,"Nduna yoona za chitetezo cha mdziko a Richard Chimwendo-Banda yayamikira atolankhani mdziko muno kaamba kokhazikitsa bungwe lawo lolimbana ndi mchitidwe ozembetsa anthu. Chimwendo Banda: Aliyense atangepo mbali Ndunayi yalankhula izi lachiwiri ku Lilongwe pomwe inakumana ndi atsogoleri a bungweli ndi cholinga chofuna kuwafotokozera masomphenya a bungwe lawo. A Banda ati pomwe mchitidwe wozembetsa anthu ukumanga nthenje, ndi koyenera kuti aliyense atengepo mbali polimbana ndi mchitidwewu. Polankhulapo wapampando wa bungweli a Memory Chisenga ati aganiza zogwira ntchito ndi undunawu kamba koti ndi omwe ukugwira ntchito imeneyi. “Chinthu choyamba chomwe tachiona kuti ndi chofunikira ndi chopanga ma programs m’ma radio ndi m’ma TV kuti anthu adziwe za mchitidwe ozembetsa anawu ndipo pali zambiri zomwe undunawu wakonza ndipo tikhalanso pa ntchito yodziwitsa anthu za zilango zomwe zimaperekedwa pakachitika mchitidwewu,” anatero Chisenga.",https://www.radiomaria.mw/banda-wayamikira-atolankhani-poyambitsa-bungwe-lothana-ndi-mchitidwe-wozembetsa-anthu/,"September 4, 2020",Izahaki Mwacha
Kaliati Alimbikitsa Maphunziro a Atsikana Achichepere,"Nduna yowona kuti pasakhale kusiyana pakati pa amayi ndi abambo komanso chitukuko cha madera a akumidzi ndi chisamaliro cha anthu, mayi Patricia Kaliati apempha mafumu mdziko muno kuti akhale patsogolo kulimbana ndi mchitidwe wokwatiwitsa atsikana achichepere. Kaliati: Tilimbikitse maphunziro Ndunayi yanena izi pa mkumano wake ndi mafumu aakulu a m’boma la Mangochi pomwe yauza mafumuwa kuti unduna wawo ukufuna ugwire ntchito limodzi ndi mafumu pothetsa maukwati a ana ndi cholinga choti abwelere ku sukulu. Iwo apempha mafumuwa kuti akhalenso patsogolo kulimbikitsa maphunziro pakati pa ana m’madera mwawo ndipo alimbikitse ana ena omwe atenga pathupi kuti akachira abwelerenso ku sukulu. “Sitinganene za umoyo wabwino opanda maphunziro, mavuto onse omwe tikukumana nawo kuti athe tikuyenera kuti tilimbikitse maphunziro ndipo tili ndi udindo oti ana onse apite kusukulu pothesa maukwati,” anatero mayi Kaliati. Polankhulapo mfumu yaikulu Jalasi yati mafumu onse a mderali anakhazikitsa kale malamulo apadera olimbana ndi maukwati a ana ndipo akhala akugwira ntchitoyi ndi apolisi komanso khonsolo ya bomalo. “M’buyomu tinapanga ma by-laws kwa a DC oti mwana ngati sakupita ku sukulu timamuyitana ndi kumupatsa chilango,” inatero mfumu Jalasi.",https://www.radiomaria.mw/kaliati-alimbikitsa-maphunziro-a-atsikana-achichepere/,"September 4, 2020",Izahaki Mwacha
Chanthunya Walamulidwa Kukakhala ku Ndende Moyo Wake Onse,"Bwalo lalikulu la milandu mu mzinda wa Zomba lalamula kuti a Misozi Chanthunya akakhale ku ndede moyo wawo onse atapezeka olakwa pa mlandu okupha bwenzi lawo Linda Gasa mchaka cha 2010. Popereka chigamulo chake, Judge Ruth Chinangwa wati pa milandu itatu yomwe a Chamthunya amayankha, anayenera kulandira chilango chokhwima. Akakhala ku ndende moyo wake onse-Chanthunya Pamenepa Judge Chinangwa analamula kuti a Chanthunya akakhale ku ndende moyo wawo onse pa mlandu wakupha, zaka ziwiri pa mlandu wolepheretsa maliro kuyikidwa mwaulemu komanso zaka zina ziwiri pa mlandu wonamiza bwalo koma anati zilango zonsezi ziyendera limodzi. Poyankhula chigamulochi chitangoperekedwa lawyer yemwe amayimira boma pa mlanduwu, Dr. Steve Kayuni wati wakhutitsidwa ndi chigamulochi. “Ndi m’mene malamulo a dziko lino alili tinali ndi ufulu kuti tipange choncho ngati m’mene timapangira ndi ma case ena ndipo malamulo ophedwa alipobe koma ndi mphamvu zomwe khothi lilinazo linangoyenera kuti ligamule chonchi,” anatero Dr. Kayuni. Koma yemwe amayimira a Misozi Chanthunya pa mlanduwu a Micheal Goba Chipeta ati sanakhutitsidwe ndi chigamulochi chifukwa khothi lagwiritsa umboni womwe sudaperekedwe ku bwaloli ndipo wati akachita apiloku bwalo la Supreme.",https://www.radiomaria.mw/chanthunya-walamulidwa-kukakhala-ku-ndende-moyo-wake-onse/,"September 4, 2020",Izahaki Mwacha
Papa Wati Ali Limodzi M’mapemphero Ndi Anthu a Mdziko la Zimbabwe,"Mtsogoleri wa mpingo wa katolika pa dziko lonse Papa Francisco wati ali limodzi ndi anthu a mdziko la Zimbabwe m’mavuto omwe dzikolo likukumana nawo. Kazembe wa likulu la mpingo wa katolika kapena kuti Apostolic Nuncio m’dziko la Zimbabwe Archbishop Paolo Rudelli wati Papa Francisco ali limodzi ndi anthu a m’dziko la Zimbabwe pa nthawi ino yomwe dzikolo lili m’mavuto aakulu a za chuma ndipo wati ndi cholinga cha Papa’yu kuti mfundo za chuma m’dzikolo zikhale zokomera anthu onse makamaka anthu osauka. Polankhula kwa atolankhani, Archbishop Rudelli wati pofuna kusonyeza kukhudzidwa kwake pa mavuto a m’dzikolo omwe awonjezekeranso kaamba ka mliri wa Coronavirus Papa Francisco wasonyeza kukhudzidwa kwake kudzera m’mapemphero opempherera anthu komanso zithandizo zosiyana-siyana zopita kwa anthu mdzikolo. Archbishop Rudelli wati kudzera m’mapemphero Papa Francisco wakhala akuyenda limodzi ndi anthu onse omwe ali m’mavuto. Iye wakamba zomwe Papa Francisco adachita pa 27 March pamene anachita mapemphero pa bwalo la Saint Peter’s Square yekhayekha kupempherera dziko lonse la pansi maka kaamba ka mavuto osaneneka omwe mliri wa coronavirus wabweretsa m’maiko ambiri. Kuonjezera apa Papa Francisco posachedwapa wapereka thandizo la ndalama ku dziko la Zimbabwe zokwana USD100,000 osaiwalabnso thandizo la zipangizo za m’chipatala. Pomaliza Archbishop Rudelli wati Papa Francisco wakhala akulankhula mwa mphamvu za kufunika koti maiko akhazikitse ndondomeko zabwino pa chuma zokomera anthu onse. Iye wati Papa’yu wakhala akudzudzulanso mtima wa dyera pakati pa anthu, m’chitidwe womwe ukuika anthu osauka m’mavuto osaneneka. Pa 19 August 2020 ma episkopi a Mpingo wa Katolika ku Malawi adatulutsa kalata yao yotsimikizira Mpingo wa Katolika m’dziko la Zimbabwe ndi anthu onse kuti ali nao limodzi pano pomwe zinthu sizikuyenda pa ndale ndi chuma m’dzikolo.",https://www.radiomaria.mw/papa-wati-ali-limodzi-mmapemphero-ndi-anthu-a-mdziko-la-zimbabwe/,"September 4, 2020",Izahaki Mwacha
Papa Walimbikitsa Umodzi pa Nthawi ya Mliri wa Coronavirus,"Mtsogoleri wa mpingo wa katolika pa dziko lonse Papa Francisco watsindika kufunika kolimbikitsa umodzi pa nthawi ya mliri wa Coronavirus. Malinga ndi malipoti a Vatican Radio Papa Francisco walankhula izi lachitatu ku likulu la mpingowu ku Vatican. Iye wati ngati anthu atagwirana manja ndi zotheka kuti moyo ubwererenso m’chimake monga kale. Patapita miyezi isanu ndi umodzi Papa Francisco akulankhula kwa anthu kudzera pa wayilesi ya kanema ndi makina a intaneti basi malinga ndi ndondomeko zomwe adazikhazikitsa zopewera kufala kwa nthenda ya Covid 19, lachitatu pa 2 September 2020 Papa’yu walankhula kwa anthu omwe anafika ku likulu la Mpingo’wu pa tsikuli. Akufika pa bwalo la nyumba ya San Damaso kangapo konse anayima ndi kulankhula ndi anthu osiyana-siyana omwe anavala chotchingira pa kamwa ndi mphuno (face mask) ndipo asadakhale pansi kuti ayambe kulankhula anapereka moni wa pa dzanja kwa ma episkopi ndi ma Cardinal ena omwe anali nao pamwambowu. Pa tsikuli Papa Francisco wapitiriza kulankhulapo pa mutu woti kuchiza dziko. Iye watsindika za kufunika kolimbikitsa umodzi kuti dziko lichire ku nthenda ya Covid 19 ndipo kuti moyo ubwerere m’chimake monga kale. Papa Francisco wati ngati ana a banja limodzi ndiponso olumikizana kudzera mchikhulupiriro chao mwa Yesu Khristu akhristu akuyenera kulimbikitsa umodzi. Iye wati umodzi umaoneka pamene anthu athandizana komanso alimbikitsa chilungamo. Pomaliza iye wati nkofunika kuti aliyense azidzifunsa ngati amaganizira ena m’moyo wake kapena kungoziganizira iye yekha.",https://www.radiomaria.mw/papa-walimbikitsa-umodzi-pa-nthawi-ya-mliri-wa-coronavirus/,"September 2, 2020",Izahaki Mwacha
Ndigwira Ntchito Mokomera M’malawi Aliyense-Nundwe,"General Vincent Nundwe yemwe wabwezeretsedwa pa udindo wake ngati mkulu wa asilikali a nkhondo mdziko muno wati agwira ntchito yake modzipereka. Nundwe: Ndine osangalala Nundwe yemwe anachotsedwa pa udindo-wu ndi mtsogoleri wakale wa dziko lino Peter Mutharika wauza Radio Maria Malawi kuti agwira ntchito limodzi ndi General Namathanga kamba koti pakati pawo palibe udani. Iye wayamikiranso mtsogoleri wa dziko lino Dr. Lazarus Chakwera kamba kobwera ndi ganizo loti iye abwelerenso pa udindowu. “Ineyo ndine osangalala kamba koti andipatsa mpata wina oti ndigwilire ntchito a Malawi ndipo ndikaonetsetsa kuti ndikutsatira zonse zomwe zili mu Constitution,” anatero a Nundwe. Pothilirapo ndemanga pa zakubwezedwa pa udindo kwa a Nundwe ngati mkulu wa asilikali a gulu la khondo la Malawi Defence Force, katswiri pa nkhani za chitetedzo yemwenso ndi m’phunzitsi wa ku sukulu ya ukachenjede ya Mzuzu Eugene Njoloma wayamikira chiganizo chomwe mtsogoleri wa dziko linoyu wachita powezeranso mkulu-yu pa udindo-wu. “Chiganizo chomwe a president apanga chowabwezeretsa a Nundwe ndic habwino kwambiri kamba koti aMalawi ambiri akondwera nacho,” anatero a Njoloma.",https://www.radiomaria.mw/ndigwira-ntchito-mokomera-mmalawi-aliyense-nundwe/,"September 2, 2020",Izahaki Mwacha
Nduna Yachenjeza Eni Cottage Kuti Aleke Kulandira Alendo a Kunja,"Nduna yowona zokopa alendo Dr. Michael Usi achenjeza eni ma cottage mdziko muno kuti asiye mchitidwe olandira alendo a mayiko a kunja kaamba koti msonkho wawo sukuwalora kulandira alendo a mtunduwu. Dr. Usi: Msonkho wawo sukuwalora Dr. Usi alankhula izi lachiwiri ku Lake Malawi National Park m’boma la Mangochi pomwe amakayendera malowa komanso kupereka bwato kwa apolisi a pamadzi ku malo otetezera nyama-wa. Iwo ati ma cottage sakuyenera kulandira ndalama zakunja kaamba koti msonkho omwe amapereka sumawalora kuchita malondawa ndipo opezeka akuchita izi, lamulo lidzagwira ntchito pa iye. “Tili ndi ma cottage ndipo amenewa si malo oti azilandirira alendo ochokera kunja kapena kuno nkumalipira chifukwa iwowo salipira msonkho ku boma,” anatero Dr. Usi.",https://www.radiomaria.mw/nduna-yachenjeza-eni-cottage-kuti-aleke-kulandira-alendo-a-kunja/,"September 2, 2020",Izahaki Mwacha
Boma Lapempha Aphunzitsi Adekhe,"Unduna wa za maphunziro wapempha aphunzitsi omwe akukakamiza boma kuti liwapatse ndalama za ukadziwotche kuti adekhe pomwe magulu okhudzidwa akukambirana za nkhani-yi.  Masiku apitawa aphunzitsi a msukulu za boma akhala akukakamiza boma kuti liwatsimikizire zowapatsa ndalamayi pomwe akuyambanso kuphunzitsa sabata likudzali ponena kuti nawo akhala pa chiopsezo cha mliri wa Covid-19 pomwe akhale akukumana ndi ana a sukulu. Kudzera ku gulu lotchedwa aphunzitsi okhudzidwa, wapampando wa guluri wauza atolankhani kuti aphunzitsiwa sayamba kuphunzitsa lolemba likubwerali kamba koti boma silinayike ndondomeko zokwanira poganizira ntchito yomwe iwo akhale akuyigwira. “Kuti mphunzitsi aphunzitse mwana kuti amve kuli njira zosiyana siyana zomwe zimagwiritsidwa ntchito zomwe zina mawa izo ndi zokhuza kugundana ndi anawo,” anatero a Chitukuta. Koma mneneri wa unduna wa za maphunziro Chikondi Chimala wati nkhani-yi ikuwunikidwa ndipo zonse zikatha aphunzitsidwa awuzidwa. “Nkhani imeneyi ikukambidwa ndipo boma likuyiwunika. Aphunzitsiwa akuyenera adekhe pomwe akudikira kuti boma liwayankhe,” anatero a Chimala.",https://www.radiomaria.mw/boma-lapempha-aphunzitsi-adekhe/,"September 2, 2020",Izahaki Mwacha
Alamulidwa Kukagwira Ukayidi Zaka Zinayi pa Mlandu Wakuba,Bwalo loyamba la milandu m’boma la Mangochi lalamula mnyamata wa zaka 21 kuti akakhale ku ndende ndi kukagwira ntchito ya kalavulagaga kwa zaka zinayi atapezeka olakwa pa mlandu wothyola nyumba ndi kuba katundu. Bwaloli linamva kuchoka kwa woyimira boma pa mlanduwu Sub Inspector Magret Chibulire kuti usiku wapa 19 August chaka chino a Manuel Sauka anachoka kunyumba kwawo 7 koloko ya madzulo kupita kwa bwenzi lawo ndipo pobwelera kumeneko nthawi ya 12 koloko usiku anapeza chitseko cha nyumba yawo chitathyoledwa ndipo mutabedwa katundu yemwe ndi wa ndalama zokwana 150 sauzande kwacha. Pa 20 August ndi pomwe mnyamatayu Molesi Mtobwa anagwidwa ndi anthu a m’mudzi omwe anamupititsa ku polisi ya Koche ndipo apolisiwo atafufuza anapeza katundu yense wobedwayo. Iye anauvomera mlanduwu ndipo oyimira boma pa mlanduwu anapempha bwalolo kuti limupatse mnyamatayu chilango chokhwima kaamba koti sakusintha khalidwe potengera kuti wangotulukanso ku ndende posachedwapa pa mlandu wa ngati omwewu. Popereka chigamulo chake First Grade Magistrate Roy Kakutu analamula mnyamatayu kuti akagwire ukayidi kwa zaka zinayi pa mlandu wothyola nyumba komanso miyezi 6 pa mlandu wakuba koma anati chilango chonsechi chidziyendera limodzi. Molesi Mtobwa amachokera m’mudzi wa Michesi mfumu yaikulu Mponda m’boma lomwelo la Mangochi.,https://www.radiomaria.mw/alamulidwa-kukagwira-ukayidi-zaka-zinayi-pa-mlandu-wakuba/,"September 1, 2020",Izahaki Mwacha
Bungwe la MOAM Ladzudzula Ziwonetsero za Madalaivala,"Bungwe la eni minibus mdziko muno, ladzudzula madalaivala omwe achita ziwonetsero lero mu mzinda wa Blantyre. Kamange: Inde mavuto awo ndi omveka Mlembi wamkulu wa bungwe la Minibus Owners Association of Malawi (MOAM), Coxley Kamange wati ngakhale akudziwa madandaulo a oyendetsa minibus-wa, koma sanayembekezere kuti achita ziwonetsero chifukwa zokambirana zofuna kuthetsa mavutowa zili mkati pakati pa bungwe la MOAM, boma komanso nthambi ya polisi. “Mavuto awo inde ndi omveka chifukwa akukamba kuti pali tsankho lalikulu, apolisi akumagwira a minibus okha akanyamula mopyola muyeso pomwe a sienta sakumawagwira ndiye iwo akufuna kuti aliyense adzilandira chilango pasakhale tsankho,” anatero a Kamange. Mwazina, oyendetsa minibus akudandaula kuti apolisi akumawatchaja ndalama zochuluka pa milandu ya pansewu, zomwe zikuchititsa kuti adzipeza ndalama yochepa. Koma a Kamange mavuto omwe akudandaula madalaivalawa ndi a kale ndipo bungwe lawo linapereka kale nkhawazi ku boma kudzera ku ofesi ya wachiri kwa mtsogoleri wa dziko lino choncho madalaivalawa amayenera kudekha.",https://www.radiomaria.mw/bungwe-la-moam-ladzudzula-ziwonetsero-za-madalaivala/,"September 1, 2020",Izahaki Mwacha
Papa Watsogolera Mapemphero a Tsiku Lokumbukira za Chilengedwe,"Mtsogoleri wa mpingo wa katolika pa dziko lonse, Papa Francisco watsogolera a katolika m’mapemphero a tsiku loganizira kufunika kosamala chilengedwe. Malinga ndi malipoti a Vatican Radio, lachiwiri pa 1 September Papa watsogolera a katolika pa dziko lonse la pansi m’mapemphero pa tsiku lomwe mpingo wa katolika mogwirizana ndi mipingo ina ya chikhristu imaganizira kufunika kosamala chilengedwe. M’chaka cha 2015 Papa Francisco adakhazikitsa tsiku la 1 September kuti mpingo wa katolika pa dziko lonse uziganizira kufunika kosamala chilengedwe. Malinga ndi Papa Francisco tsikuli ndi lothandiza akhristu kuganizira za udindo omwe ali nawo pothandiza kukometsa dziko la pansi kudzera mu kusamalira chilengedwe komanso pa nthawi yomweyo kuthokoza Mulungu chifukwa cha mphatso yaikulu ya chilengedwe. Kuwonjezera pa zimenezi malinga ndi Papa Francisco, tsikuli ndi mwayi wina wopepesa Mulungu pa zinthu zosakhala bwino zomwe anthu akuchita posakaza chilengedwe. Mogwirizana ndi tsikuli Papa Francisco laMulungu lapitali adapempherera dziko la Mauritius potsatira ngozi ya sitima ya pa madzi yonyamula mafuta yomwe idataya mafuta osachepera matani 1000 kulemera kwake ndipo mafutawa awononga za chilengedwe zambiri m’madzi a dzikolo. Kwa nthawi yaitali Papa Francisco wakhala akutsindika mzolankhulalankhula zake pa za kufunika kosamala chilengedwe kuphatikizapo kalata yake yomwe adalemba yokhudza chilengedwe (On the Care of Our Common Home) yotchedwa Laudato Si ya m’chaka cha 2015. Mpingo wa Katolika pa dziko lonse ukuchita mapemphero pa tsikuli mogwirizana ndi mipingo ina ya chikhristu monga Orthodox Church.",https://www.radiomaria.mw/papa-watsogolera-mapemphero-a-tsiku-lokumbukira-za-chilengedwe/,"September 1, 2020",Izahaki Mwacha
Chakwera Wabwezeretsa General Nundwe Pa Udindo Wake,"Mtsogoleri wa dziko lino Dr. Lazarus Chakwera wabwezeretsa pa udindo yemwe adali mkulu wa gulu la asilikali a nkhondo mdziko muno m’mbuyomu a Vincent Nundwe kukhalanso mkulu wagululi. Wabwezeretsedwanso paudindo-Nundwe Polankhula lachiwiri masana, Dr. Chakwera anati achita izi kamba koti mtsogoleri wakale wa dziko lino a Peter Mutharika sadatsate ndondomeko yoyenera pochotsa a Nundwe pa udindowu. Iwo ati General Nundwe ayamba kugwira ntchito pano ndipo ati izi zithandiza kubwezeretsa chilungamo chomwe chidasowa pakuchotsedwa kwa a Nundwe komanso kuliyika gulu la asilikali a MDF kuti likhale lotsata malamulo nthawi zonse. Pamenepa Dr. Chakwera ati posachedwa ayitanitsa mkumano ndi akuluakulu a gulu la MDF kuti akambirane za yemwe angakhale wachiwiri kwa a Nundwe. General Vincent Nundwe adachotsedwa ngati mkulu wa gulu la asilikali la MDF m’mwezi wa March chaka chino ndipo m’malo mwawo mudalowa a Peter Lapken Namathanga.",https://www.radiomaria.mw/chakwera-wabwezeretsa-general-nundwe-pa-udindo-wake/,"September 1, 2020",Izahaki Mwacha
Alamulidwa Kukhala Ku Ndende Zaka 5 Kamba Kothyola Nyumba ndi Kuba,"Bwalo loyamba la milandu m’boma la Mangochi, lagamula bambo wina wa zaka 50 kukakhala ku ndende ndi kukagwira ntchito ya kalavula gaga kwa  zaka 5 kamba kothyola ndi kuba mnyumba zomwe nzotsutsana ndi gawo 309 ya malamulo a dziko lino. Kumva kwa khothi kuchokera kwa oyimira boma pa milandu Sub-Inspector Maston Chitsonga anati bamboyu yemwe ndi Davie Zaipa, usiku wapa18 May chaka chino anathyola nyumba ya Melida Gwembe momwe anabamo katundu wa ndalama zokwanira 181,000-kwacha zomwe zinali nsapato za mitundu 6, lamya za m’manja zitatu komanso ndalama zokwanira 21,000 kwacha. Apolisi ataziwitsidwa za nkhaniyi anachita kafuku-fuku ndipo pambuyo pake anamanga mkuluyu. Popereka chigamulo chake, First Grade Magistrate Mtunduwatha Mpasu anati wapereka chigamulo cha mtunduwu kuti ena omwe ali ndi khalidwe lotere atengerepo phunziro. Zaipa amachokera m’mudzi wa Mgundaphiri mfumu yaikulu Mponda m’boma lomwelo la Mangochi.",https://www.radiomaria.mw/alamulidwa-kukhala-ku-ndende-zaka-5-kamba-kothyola-nyumba-ndi-kuba/,"August 29, 2020",Izahaki Mwacha
Alangiza Alimi Adzichita Mthilira Pogwiritsa Ntchito Madzi a pa Mjigo,"Mlangizi wamkulu wa chitukuko cha madzi ndi ukhondo m’boma la Zomba, Davis Bonga walangiza anthu a mdera la mfumu yayikulu Ngwelero m’boma la Zomba kuti adzichita ulimi wamthilira pogwiritsa ntchito madzi apa mjigo. A Bonga alankhula izi lachinayi pa mwambo wopereka mijigo inayi kwa anthu a mdera la Group Village Headman Taulo m’boma la Zomba, yomwe yaperekedwa ndi bungwe la Future Vision Ministries International. Iwo ati kutsatira vuto la madzi lomwe derali limakumana nalo, anthuwa awapempha kuti adzigwiritsa ntchito mijigoyi pothilira mbewu za kudimba kuti azikhala ndi moyo wathanzi ndi kupeza phindu akagulitsa mbewuzi. Anthu amdera la Mdera la mfumu yayikulu ngwelero mboma la zomba akusimba lokoma tsopano kaamba ka bungwe la Future Vision Ministries International lomwe lazika mjigo inayi mderali ndi cholinga chofuna kuthandiza anthu mderali pankhani za madzi a ukhondo. A Bonga anati mijigoyi ithandizanso kuti anthu mderali azichita ulimi pogwiritsa ntchito madzi otayika komanso ena ochokera pa mjigowu kuti azikhala ndi mbewu za kudimba m’makomo awo. Polanmkhulapo mkulu wa bungwe la Future Vision Ministries International a Newton Sande Sindo anati ngakhale bungwe lawo limasamalira ana komabe anaona cha nzeru kuti asamalirenso malo omwe anawa akuchokera powapatsa madzi a ukhondo zomwe zingachititse kuti anawa azichita bwino mkalasi komanso kukhala osadwaladwala. Nayo mfumu yayikulu Ngwelero ya m’boma la Zomba yayamikira bungwe la Future Vision Ministries International pothandiza kwambiri dera lawo ponena kuti linali lotsalira mu zitukuko zambiri. Iwo anati bungweli lamanga sukulu za mkomba phala, kulipilira ana sukulu, kumanga mijigo ndi zina zambiri zomwe anthu a mderali amazivutikira kudzipeza. Bungwe la Future Vision Ministries International linasankha dera la mfumu yayikulu Ngwelero kuti azithandizako ana pa nkhani za maphunziro powamangira sukulu zabwino komanso kuwalipilira sukulu mpaka atafika pa msinkhu oziyimira pawokha.",https://www.radiomaria.mw/alangiza-alimi-adzichita-mthilira-pogwiritsa-ntchito-madzi-a-pa-mjigo/,"August 29, 2020",Izahaki Mwacha
Bungwe la Village X Lalonjeza Kuthandiza Anthu Akumidzi Pa Zofuna Zawo,"Bungwe lina lomwe si laboma lotchedwa Village X m’boma la Zomba lati lidzipereka pa ntchito yothandiza anthu akumidzi kupeza zofuna zawo. Mayi m’modzi kunyamula feteleza wake Mkulu wa bungwe-li a Maison Jambo ndi amene anena izi pomwe bungweli limapereka zipangizo za ulimi monga feteleza kwa anthu a m’mudzi wa Group Village Headman Lambulira m’boma la Zomba. Iwo ati apitiriza kuthandiza anthu akumudzi ndi zinthu zosiyanasiyana kuti anthuwa akwaniritse maso mphenya awo. “Tili kuno kwa Lambulira chomwe chikuchitika pa tsiku lalero, ndi chakutiu ife a bungwe la Village X tikuzagawa feteleza yemwe anthu a m’mudziwa anatipempha kuti tiwathandize naye,” anatero a Jambo. Polankhulapo m’modzi mwa anthu omwe analandira fetelezayu mayi Grace Chitseko, ayamikira bungweli kamba kowathandiza ndi fetelezayi ponena kuti atukula miyoyo yawo.",https://www.radiomaria.mw/bungwe-la-village-x-lalonjeza-kuthandiza-anthu-akumidzi-pa-zofuna-zawo/,"August 28, 2020",Izahaki Mwacha
Papa Wachita Mapemphero mu Tchalitchi la Augustino Woyera,"Mtsogoleri wa mpingo wa katolika pa dziko lonse, Papa Francisco wachita mapemphero mu tchalitchi lalikulu la Augustino Woyera. Malinga ndi malipoti a Vatican Radio, lachinayi Papa wachita mapemphero mu tchalitchi lalikulu la Augustino Woyera lopezeka mu mzinda wa Rome mdziko la Italy. Augustino Woyera Ali mu tchalitchi lalikululi Papa anachita mapemphero kwa ka nthawi pa manda a Monica Woyera. Pa 27 August chaka chilichonse mpingo wa katolika pa dziko lonse umachita chaka cha Monica Woyera. Mkulu wa ofesi yofalitsa mauthenga ku Vatican yotchedwa Holy See Press Office, Matteo Bruni wati Papa’yu wachita mapempherowa lachinayi masana. Bruni wati Papa’yu anachita mapemphero kwa ka nthawi mtchalitchi laling’ono la Monica Woyera makamaka pa manda a Monica Woyera opezeka mu tchalitchi lalikulu la Augustino Woyera. Aka sikoyamba kuti Papa Francisco apite ku tchalichi lalikulu la Augustino Woyera ndi kukapemphera pa manda a Monica Woyera. Zaka ziwiri zapitazo akuchokera ku ulendo wake wokacheza m’dziko la Ireland Papa’yu adapita kukapemphera mtchalichi la Augustino Woyera komanso pa manda a Monica Woyera apa nkuti atachitanso mapemphero mtchalichi lalikulu la Amayi Maria lotchedwa Basilica of Santa Maria Maggiore. Monica Woyera ndi mayi wa Augustino Woyera amene Mpingo wa Katolika umachita chaka chake pa 28 August. Mwazina Monica Woyera ndi nkhoswe ya amayi a pa banja komanso ana ovuta.",https://www.radiomaria.mw/papa-wachita-mapemphero-mu-tchalitchi-la-augustino-woyera/,"August 28, 2020",Izahaki Mwacha
DPP Yasintha Maudindo Ena Mchipani,"Chipani cha Democratic Progressive (DPP) chati palibe chodabwitsa chilichonse pa kusintha komwe kwachitika m’maudindo ena mchipanichi. Mneneri watsopano wa chipanichi Brown Mpinganjira wanena izi polankhula ndi Radio Maria Malawi pambuyo pa mkumano wa akuluakulu a chipanichi omwe unachitika dzulo kunyumba ya mtsogoleri wa chipanichi Peter Mutharika, m’boma la Mangochi. Mpinganjira: Palibe kusintha kododometsa Iwo ati chipanichi chasankha a Andrew Matemba kukhala mkulu owona za chisankho kulowa m’malo mwa a Ben Phiri omwe atula pansi udindo wawo, Sheikh Imran Mtenje kukhala governor wa chipanichi mchigawo chakumvuma kulowa m’malo mwa a Julius Pipe omwe anatuluka mchipanichi komanso chasankha a Brown Mpinganjira kukhala mneneri wa chipanichi ndi wachiwiri wawo a Henry Mussa ndipo akuti awiriwa adzithandizana ntchito ndi a Nicholas Dausi omwe ndi mlembi wofalitsa nkhani za chipanichi. “Palibe kusintha kulikonse kododometsa chifukwa choti olemekezeka Dr. Ben Phiri atula pansi udindo ngati Director of Elections ndipo Central Committee itakumana dzulo yasankha a Henry Matemba kukhala ogwilizira udindo umenewu,” anatero a Mpinganjira. A Mpinganjira ati akuluakuluwa sanakambiraneko za kusintha kwa mtsogoleri wa chipanichi monga ena akhala akufunira koma atsimikizira a Malawi kuti msonkhano waukulu wa chipanichi uchitika posachedwapa. Mneneri watsopanoyu wauzanso Radio Maria Malawi kuti mlembi wa chipanichi mayi Grezelder Jeffrey yemwe chipanichi chinamuchotsa masiku apitawa, waitanitsidwa ku komiti yosungitsa mwambo mchipanichi kuti akamve mbali yawo pa nkhaniyi.",https://www.radiomaria.mw/dpp-yasintha-maudindo-ena-mchipani/,"August 28, 2020",Izahaki Mwacha
Chiwerengero cha Ana Onyentchera Chikuyembekezeka Kukwera,"Akatswiri pa nkhani za madyedwe abwino mdziko muno ati pali chiyembekezo chakuti chiwerengero cha ana onyentchera kaamba kosowa zakudya za magulu, chitha kukwera mdziko muno potsatira kutsekedwa kwa sukulu. Shawa: Ana amathandizika ndi phala ku sukulu M’modzi mwa akatswiriwa, Dr. Mary Shawa anena izi polankhula ndi Radio Maria Malawi mu mzinda wa Lilongwe. Iwo apempha boma kuti liwunikire bwino pa nkhaniyi maka pophunzitsa ena mwa aphuzitsi a m’sukulu za primary zomwe zili madera akumidzi kuti athandizane ndi alangizi a zaulimi polimbikitsa kadyedwe kabwino ka zakudya za magulu. “Ana amakamwa phala mamawa akafika ku sukulu, tsopano kutseka kwa sukulu kwapangitsa kuti kubwere mavuto ambiri maka kwa ana ena omwe ndi ovutika amati akamwa phala limene lija amakhala athandizika kwambiri,” anatero Dr. Shawa. Iwo apempha boma kuti libwezeretse pa ntchito aphunzitsi omwe analipo kale omwe adziyenda ndi alangizi a zaulimi m’makomo ndi kumawauza makolo nkhani ya zakudya zomwe zimafunika pakhomo.",https://www.radiomaria.mw/chiwerengero-cha-ana-onyentchera-chikuyembekezeka-kukwera/,"August 28, 2020",Izahaki Mwacha
Papa Wati Ayambiranso Kukumana ndi Anthu Lachitatu Lililonse,"Mtsogoleri wa mpingo wa katolika pa dziko lonse Papa Francisco walengeza kuti  ayambiranso kukumana ndi kulankhula kwa anthu lachitatu lililonse. Papa Francisco anasiya kukumana ndi kulankhula kwa anthu lachitatu lililonse miyezi isanu ndi umodzi yapitayo kaamba ka ndondomeko zomwe zinayikidwa zothandiza kupewa kufala kwa nthenda ya COVID-19. Papa kulankhula ndi anthu masiku a m’mbuyomu Lachitatu pa 26 August likulu la mpingo wa katolika pa dziko lonse, ku Vatican, lalengeza kuti kuyambira sabata ya mawa pa 2 September akhristu ndi olandiridwa kukhala nawo pa zolankhulalankhula zomwe Papa Francisco amachita lachitatu lililonse. Polengeza izi ofesi yomwe imawona zochitikachitika za a Papa tsiku ndi tsiku yotchedwa kuti Prefecture of the Papal Household yati mwezi wonse wa September Papa’yu azikumana ndi kulankhula kwa anthu lachitatu lililonse pa bwalo la nyumba ya San Damaso ku likulu la Mpingowu m’malo mwa bwalo la Saint Peter’s Square komanso Hall ya Papa Paul Wa VI potsatira malangizo a anthu a za umoyo malinga ndi mliri wa coronavirus. Uthengawu wapitirira kunena kuti mwambowu mwezi wonse wa September uziyamba 9:30 m’mawa ndipo kuti onse ofuna kukhala nao pa mwambowu sazisowa kudula tikiti monga zimakhalira nthawi zonse. Lachitatu lililonse Papa amakumana ndi kulankhula kwa anthu pa maphunzitso a Mpingo osiyana-siyana. Kuyambira pa 11 March Papa Francisco wakhala akulankhula kwa anthu lachitatu lililonse kudzera pa wayilesi ya kanema ndi makina a intaneti basi osakumana ndi anthu monga zimakhalira nthawi zonse malinga ndi ndondomeko zomwe adazikhazikitsa zopewera kufala kwa nthenda ya Covid 19.",https://www.radiomaria.mw/papa-wati-ayambiranso-kukumana-ndi-anthu-lachitatu-lililonse/,"August 27, 2020",Izahaki Mwacha
‘Mchipani cha DPP Mulibe Democracy’,"M’modzi mwa a mkhalakale pa nkhani za ndale mdziko muno John Chikalimba wati kuchotsedwa kwa mlembi wamkulu wa chipani cha DPP mayi Grezelder Jeffrey kwawonetsa poyera kuti m’chipanicho mulibe democracy. Salinso m’maudindo awo -Jeffrey (kumanzere) ndi Phiri  Chikalimba yemwenso ndi phungu wa kunyumba ya malamulo mdera la Zomba Changalume wauza Radio Maria Malawi kuti zomwe anayankhula mayi Jeffrey kuti President wa chipanichi Peter Mutharika atule pansi udindo wake, anali maganizo awo choncho panalibe chifukwa chowachotsera pa udindo wawo mchipanichi. Mwapadera Chikalimba wayamikira Dr. Ben Phiri chifukwa chotula pansi udindo wawo ngati mkulu owona za chisankho mchipani cha DPP ponena kuti kumeneku ndi kukhwima pa ndale kaamba koti munthu akawona kuti sanachite bwino paudindo wake amayenera kutula pansi udindowo. “Tikhoza kunena kuti akulowelera koma sanalowerere. Mwina pali zomwe ayambana iwowo ndi azinzawo ndipo aganiza kuti awachotse koma mu democracy chipani cholamula chikaluza chimakhala chikuya’ngana kuti wasokoneza ndi ndani ndipo apa ndi pamene tinganene kuti democracy yayenda bwino,” anatero a Chikalimba. Iwo ati mayi Jeffrey sanalakwitse polankhula za kukhosi koma achita zomwe democracy imafuna.",https://www.radiomaria.mw/mchipani-cha-dpp-mulibe-democracy/,"August 27, 2020",Izahaki Mwacha
Sukulu Zitsekulidwa Pa 7 September,"Boma lalengeza kuti sukulu mdziko muno zitsekulidwa pa 7 September kutsatira kutsekedwa kwa sukuluzi pa 20 March chaka chino kamba ka mliri wa COVID-19. Walengeza za nkhaniyo-Nyalonje Polankhula pa msonkhano wa atolankhani mu mzinda wa Lilongwe, nduna yowona za maphunziro mdziko muno mayi Agness Nyalonje yati ophunzira a kalasi za mayeso okha zomwe ndi standade 8 komanso fomu 4 kuphatikizapo ophunzira omwe anali kalasi yotsiriza msukulu za ukachenjede ndi omwe ayambe maphunziro awo pa tsikuli ndipo ophunzira ena onse adzapita ku sukulu mkatikati mwa mwezi omwewo wa September. Ophunzira enanso omwe anali mchaka chotsiriza ku sukulu zosulira aphunzitsi akuti nawonso akayamba maphunziro awo pa tsikuli. Mayi Nyalonje ati apereka kale ndalama ku sukulu zonse mdziko muno zogulira zipangizo zopewera nthendayi monga ndowa za plastic, sopo, sanitaiza ndi zina ndipo aphunzitsi ayamba kale kuphunzitsidwa m’mene angachitire pophunzitsa anawa omwe bongo wawo wachita bwazi kamba kokhalitsa pakhomo. Aphunzitisiwa akuti aphunzitsidwanso momwe angasokere ma mask ndi cholinga choti ma mask-wa asamatheretu msukulu zawo. Ndunayi yati a unduna wa zamaphunziro komanso magulu ena okhudzidwa akukambiranabe ngati ndi koyenera kuti aphunzitsi adzipatsidwa ndalama za ukadziwotche mu nthawiyi.",https://www.radiomaria.mw/sukulu-zitsekulidwa-pa-7-september/,"August 27, 2020",Izahaki Mwacha
"Oyendetsa Sukulu mu Zone za Koche, Nkope Adandaula Ndi Kuchuluka Kwa Atsikana Otenga Pathupi","Akuluakulu oyendetsa sukulu mu zone za Nkope komanso Koche, adandaula ndi kukwera kwa chiwerengero cha atsikana a msukuluzi omwe akutenga mimba padakalipano pomwe ali pakhomo, kutsatira kutsekedwa kwa sukulu kaamba ka mliri wa Covid-19. M’modzi mwa akuluakulu oyendetsa sukulu ya Nkhudzibay m’bomali a Grey Nyasulu, awuza Radio Maria Malawi kuti ana oposa khumi ndi omwe akumatenga pathupi pa mwezi umodzi. Iwo ati asodzi ndi omwe akukolezera mchitidwewu kaamba koti akumanyengelera atsikanawa ndi ndalama. “Pali mavuto angapo maka kwa ana omwe amasiyira sukulu panjira. Tikafuna kukambirana ndi makolo timakumana ndi mavuto osiyanasiyana ndipo adindo ena amakolezera mchititdwewu. Kuno ndi kunyanja ndipo kumabwera alendo osiyana-siyana omwe amakhala ndi ndalama zomwe amagwiritsa ntchito powanyengelera anawa,” anatero a Nyasulu. Polankhulapo m’modzi mwa akuluakulu ku ofesi yowona za maphunziro m’boma la Mangochi mayi Joyce Kululunga apempha makomiti onse a msukulu kuti apitilire kugwira ntchito zawo ngakhale sukuluzi zidakali zotseka popitiriza kudziwitsa ana achitsikana za ubwino wa maphunziro ndi kuyipa kolekera sukulu panjira. “Kutsekedwa kwa sukulu kusakhale kuti ndi mathero a ntchito za makomiti koma apititirizebe kugwira ntchito zawo komanso pasakhale kusankhana pakati pa makomiti kuti  ntchitozi zipite patsogolo,” anatero mayi Kululanga. Pamenepa mayi Kululanga alangiza atsikana omwe atenga pathupi mu nyengo ya mliriri wa COVID-19 kuti adzabwelere ku sukulu akadzachira.",https://www.radiomaria.mw/oyendetsa-sukulu-mu-zone-za-koche-nkope-adandaula-ndi-kuchuluka-kwa-atsikana-otenga-pathupi/,"August 27, 2020",Izahaki Mwacha
Unduna Wati Udzipereka Potukula Ntchito Zokopa Alendo Mdziko Muno,"Unduna owona zokopa alendo, chikhalidwe ndi nyama zakutchire wati maphunziro a adindo okhudzidwa ndi nkhani zokopa alendo omwe akuchitika m’boma la Mangochi, athandiza kwambiri pa ntchito zokopa alendo mdziko muno. Mlembi wamkulu mu undunawu a Isaac Katopola anena izi lolemba potsekulira maphunzirowa omwe akhale akuchitika kwa masiku khumi. Iwo ati bizinesi zokopa alendo pakati pa a Malawi eni ake, zakhala zikubwelera m’buyo kamba kosowa ukadaulo woyenera woyendetsera bizinesi-zi. Polankhulapo woyimira kampani Howarth yomwe inachita m’gwirizano ndi unduna wa zokopa alendo pa nkhani za kafukufuku wokhudza njira zabwino zothandizira kutukulira ma bizinesi ang’onoang’ono a zokopa alendo mdziko muno, Dr. Peter Jere ati maphunzirowa ndi ofunika mu mbiri ya zokopa alendo mdziko muno, kamba koti adindo omwe akulandira maphunzirowa atumidwanso ndi undunawu, kuti akaphunzitse magulu a anthu osiyanasiyana ochita bizinesi zing’ono-zing’ono za okopa alendowa mdziko muno. Maphunziro-wa omwe akutchedwa Trainning of Trainers Capacity Bulding And Skills Development For Micro Small Medium Enterprises Youth And Women In Tourism Industry In Malawi akuchitika ndi thandizo lochokera ku boma la Malawi ndi bungwe la African Development Bank",https://www.radiomaria.mw/unduna-wati-udzipereka-potukula-ntchito-zokopa-alendo-mdziko-muno/,"August 26, 2020",Izahaki Mwacha
Akatswiri Ati Tonse Alliance Siyingagwiritse Ntchito Section 65,"M’modzi mwa akatswiri pa ndale mdziko muno, George Phiri wati ndi povuta kuti boma la Tonse Alliance liyambe kugwiritsa ntchito gawo 65 ya malamulo a dziko lino kaamba ka msamuko pa ndale omwe wayamba kale. Phiri wauza Radio Maria Malawi kuti padakalipano pomwe aphungu ena otsutsa ayamba kale kulowa mzipani zomwe zili mu mgwirizano wa Tonse omwe ukulamula padalipano, ndi kovuta kuti lamuloli lomwe limaletsa aphungu kusintha zipani, liyambe kugwira ntchito. Iye wati mwazina lamulolinso likukanika kuyamba kugwira ntchito kutsatira kuchotsedwa kwa gawo 64 m’malamulo a dziko lino, ponena kuti malamulo awiriwa amayendera limodzi. “Section 64 ndi imene imawapatsa mphamvu anthu kuti achotse phungu wawo ngati wachita zomwe iwo samafuna ndipo kuchotsedwa kwa section imeneyi kwapangitsa kuti section 65 isiye kugwira ntchito bwino kamba koti ma section-wa amagwira ntchito bwino limodzi,” anatero Phiri. Iye wati zikhala zovuta kuti Tonse Alliance iyambe kugwiritsa ntchito lamuloli Kamba koti ngati lingayambe kugwira ntchito zitanthauza kuti anthu onse amene alowa kumene mzipani zomwe zili mu mgwirizano wa Tonse, achotsedwe maudindo awo. Chisinthireni ulamuliro wa dziko lino pa 23 June chaka chino, anthu ochuluka akutuluka zipani zotsutsa ndi kulowa zipani zomwe zili mbali yolamula ndipo ambiri mwa aiwo akulowa mzipani za MCP ndi UTM.",https://www.radiomaria.mw/akatswiri-ati-tonse-alliance-siyingagwiritse-ntchito-section-65/,"August 26, 2020",Izahaki Mwacha
Papa Wapempha Akhritsu Kuti Apemphelere Anthu Omwe Ali M’mavuto Osiyanasiyana,"Mtsogoleri wa mpingo wa katolika pa dziko lonse, Papa Francisco wati ndi kofunika kumakumbukira anthu omwe ali m’mavuto osiyanasiyana ndi kumawapempherera. Polankhula kwa akhristu a mpingo wa katolika ochokera ku Bergamo m’dziko la Italy omwe anali nawo pa bwalo la Saint Peter’s Square lamulungu, Papa Francisco wati ndi chinthu chotamandika kumawapempherera anthu omwe ali m’mavuto osiyana-siyana. Iye wati ngozi za chilengedwe komanso mliri wa Coronavirus ndi ena mwa mavuto omwe akusowa mapemphero. Iye walankhula izi kwa akhristuwa omwe afika mu mzinda wa Rome ndi cholinga chofuna kupemphelera onse omwe akhudzidwa mu njira zosiyana-siyana ndi mliri wa Coronavirus. Papa Francisco wati ndi wokhudzidwa kumva za nkhani ya banja lina lomwe lataya agogo awiri tsiku limodzi chifukwa cha mliri wa Coronavirus. Iye wati ndi wa chisoni chifukwa cha anthu ambiri omwe akuvutika chifukwa cha mavuto osiyanasiyana omwe akukumana nawo pa nthawi imeneyi ya mliri wa Coronavirus komanso ndi wa chisoni chifukwa cha anthu ambiri monga ansembe, ma dokotala, a namwino omwe amwalira kotero chinthu choyenera kuchita ndi kulimbikira kupemphera pa nthawi imeneyi. Papa Francisco wakumbutsa anthu mzolankhulalankhula zake kuti tsopano papita zaka zinayi chichitikireni ngozi ya chivomerezi m’dziko la Italy yomwe idapha anthu pafupi 300 ku madera a Umbria, Lazio, Abruzzo komanso Marche. M’mapemphero ake pa tsikuli kwa anthu omwe ali m’mavuto osiyana-siyana iye sadaiwalenso kupempherera anthu a m’dziko la Mozambique maka a m’chigawo cha ku mpoto kwa dzikolo cha Cabo Delgado chifukwa cha magulu a za uchifwamba omwe akuvutitsa anthu ku deralo ndipo wati pamene akupempherera anthu m’dzikolo sakuiwala za ulendo wake wokacheza m’dzikolo chaka chatha.",https://www.radiomaria.mw/papa-wapempha-akhritsu-kuti-apemphelere-anthu-omwe-ali-mmavuto-osiyanasiyana/,"August 26, 2020",Izahaki Mwacha
Chipani cha DPP Chachotsa Mlembi Wake,"Chipani cha Democratic Progressive (DPP), chachotsa mlembi wake wamkulu mayi Grezelder Jeffrey, pa udindowu. Jeffrey: Kodi kunena kuti tikufuna mtsogoleri wina n’kulakwa? Mayi Jeffrey atsimikiza za nkhanyi polankhula ndi Radio Maria Malawi koma iwo ati sanalandire kalata yowauza za nkhaniyi ndipo m’malo mwake angolandira lamya kuchokera kwa a Francis Mphepo omwe ndi mlangizi wamkulu wa mtsogoleri wakale wa dziko lino Peter Mutharika pa nkhani za ndale. Iwo ati akuganiza kuti kuchotsedwa kwawo kukulumikizana ndi nkhani yomwe iwo ananena kuti ayitanitsa msonkhano waukulu wa chipanichi kuti asankhe mtsogoleri wawo watsopano kndipo uti a Mutharika achoke pa udindowu. “Kodi kunena kuti munthu achoke pa udindo tiyitaniktse convention anthu asankhe mtsogoleri wina ndi kulakwa? Ubwino wake udindo wanga ndi wosankhidwa ku convention,” anatero mayi Jeffrey. Tinafuna kumva kuchoka kwa a Francis Mphepo koma samayankha lamya yawo pamene mneneri wa chipani cha DPP a Nicholas Dausi anati tilankhule nawo nthawi ina kamba koti pa nthawiyi anali pa msonkhano.",https://www.radiomaria.mw/chipani-cha-dpp-chachotsa-mlembi-wake/,"August 26, 2020",Izahaki Mwacha
Papa Wati Akusowa Mapemphero Ochuluka,"Mtsogoleri wa mpingo wa katolika pa dziko lonse Papa Francisco wati akusowa mapemphero ochuluka. Malinga ndi malipoti a Vatican Radio, Papa wanena izi kwa gulu lina la akhristu a mpingo wa katolika a mdziko la Italy lomwe lapita kukapemphera ku malo oyera a Ludzi mdziko la France. Iye wauza gululi kuti akusowa mapemphero a iye mwini komanso mapemphero pa zinthu zina kuti ziyende bwino. Lolemba pa 24 August Papa Francisco analankhula kudzera pa lamya ndi Cardinal Angelo De Donatis yemwe ndi Vicar General wa diocese ya Rome asadanyamuke ndi gulu la akhristu ena pa ulendo wopita ku malo oyera a Lourdes mdziko la France. Cardinal De Donatis wauza atolankhani komanso gulu la akhristu mu ndenge za lamya yomwe walandira kuchokera kwa Papa Francisco yopempha gululi mapemphero a iye mwini komanso mapemphero pa zinthu zina kuti ziyende bwino. “Papa Francisco wandipempha kuti ndikudalitseni nonsenu komanso akuti mumupempherere ndi kumuikiza m’manja mwa Amayi Maria,” watero Cardinal De Donatis powuza gulu la akhristu komanso atolankhani mu ndege pa ulendo wa ku malo oyera ku Lourdes mdziko la France. Cardinal De Donatis akutsogolera gulu la akhristu okwana 185 kuchokera mu diocese ya Rome pa ulendo wokapemphera ku malo oyera’wa atachira ku nthenda ya Covid 19. Mu gululi muli akhristu eni ake, ansembe makumi anayi (40), ma episkopi anayi, atolankhani komanso ogwira ntchito za chipatala omwe adathandiza Cardinal’yu pamene amadwala nthenda ya Covid 19. M’mawu ake kwa atolankhani pa za ulendowu Cardinal De Donatis wati ulendowu ndi wopereka chiyembekezo pa nthawi ino ya mliri wa coronavirus. Ku mapeto a mwezi wa March chaka chonchino Cardinal’yu adagwidwa ndi nthenda ya Covid 19 ndipo adakhala m’chipatala masiku 11 kenaka adatuluka kupita kunyumba kukamalizitsa kuchita zina ndi zina kuti achire bwinobwino.",https://www.radiomaria.mw/papa-wati-akusowa-mapemphero-ochuluka/,"August 25, 2020",Izahaki Mwacha
"Asilamu, Akhristu Ati Apitilira Kukhalirana mwa Mtendere","Zipembedzo za chisilamu ndi chikhristu zati zipitilira kukhalirana mwa mtendere mdziko muno. Anatsogolera zokambiranazo-bambo Saindi Atsogoleri a Muslim Association of Malawi komanso Evangelical Association of Malawi ndi omwe anena izi pambuyo pa kutha kwa kusamvana komwe kunalipo pa nkhani yokhudza chikwangwani chomwe a chipembedzo cha chisilamu anayika mu nsewu wa Masauko Chipembere mu mzinda wa Blantyre. Chabulika: Tipitilira kukhalirana mwa mtendere Poyankhulapo wapampando yemwe anatsogolera zokambirana za mbali ziwirizi kuchokera ku bungwe la PAC, bambo Henry Saindi ati magulu onse okhudzidwa akonzeka kukhalira limodzi pofuna kulemekeza ufulu wa chipembedzo mdziko muno. Msonkhano wa atolankhaniwu wachitika pambuyo pa mkumano wa bungweli ndi magulu onse okhudzidwa omwe ndi a Muslim Association of Malawi komanso Evangelical Association of Malawi omwe anayamba amvana chimodzi kaye asanauze mtundu wa Malawi mfundo zomwe agwirizanazi. M’mawu ake mneneri wa Muslim Association of Malawi Sheikh Dinala Chabulika anati cholinga cholemba chikwangwanichi sichinali chonyozetsa mabuku a zipembedzo zina koma kuyitanira anthu kuti aziwerenga Q’uaran choncho abweleranso kwa omwe analemba chikwangwanichi a Islamic Information Bureau kuti akonze mawu olakwikawo. Naye mlembi wa Evangelical Association of Malawi m’busa Francis Mkandawire wati adziwitsanso otsatira ake za kutha kwa kusemphana maganizoku.",https://www.radiomaria.mw/asilamu-akhristu-ati-apitilira-kukhalirana-mwa-mtendere/,"August 25, 2020",Izahaki Mwacha
Bungwe la CDEDI Lapempha Boma Kuti Likwaniritse Malonjezo Ake,"Bungwe la Centre for Democracy and Economic Development Initiative (CDEDI) lapempha boma kuti liyambe kukwaniritsa mfundo zomwe analonjeza pa nthawi yokopa anthu. Namiwa: AMalawi akuyembekezera Mkulu wa bungweli a Sylvester Namiwa ndi omwe anena izi pa msonkhano wa atolankhani omwe bungweli linachititsa lero mu mzinda wa Lilongwe. Iwo ati mtsogoleri wa dziko lino Dr. Lazarus Chakwera komanso wachiwiri wake Dr. Saulosi Chilima, ayike ndondomeko zogwira mtima pomwe nyumba ya malamulo ikumane koyamba mu ulamuliro wawo. “Pamene nyumba ya malamulo ikukumana aMalawi akuyembekezera zinthu zimene Tonse Alliance inalonjeza ndipo zina mwaizo ndi feteleza wotsika mtengo komanso kuchepetsa  msonkho ndi zina zambiri,” anatero a Namiwa. Mvula: Ndi zosatheka kuti zonsezi zichitike pakamodzi Polankhulapo m’modzi mwa a katswiri pa nkhani za ndale mdziko muno a Humphreys Mvula ati sizingatheke kuti boma likwaniritse malonjezo ake onse omwe analonjeza nthawi imodzi koma m’malo mwake iwo apempha mtsogoleri wa dziko lino kuti azimasuka powuza mtundu wa a Malawi ma plan omwe akhazikitsidwa ndi cholinga choti anthu azikhala ndi chiyembekezo cha momwe ntchito za chitukuko zidziyendera.",https://www.radiomaria.mw/bungwe-la-cdedi-lapempha-boma-kuti-likwanilitse-malonjezo-ake/,"August 25, 2020",Izahaki Mwacha
MOAM Yati ndi Yokhumudwa ndi Mpungwepungwe pa Nkhani ya ‘Migodi’ mu Limbe,"Bungwe la eni minibus mdziko muno la Minibus Owners Association (MOAM) lati ndi lokhumudwa ndi mpungwempungwe omwe oyitanira minibus akhala akuchita mu tawuni ya Limbe mu mzinda wa Blantyre. Mlembi wa bungwe-li a Coxley Kamange anena izi pa msonkhano wa atolankhani omwe bungweli lachititsa mu mzinda wa Blantyre. A Kamange ati ndi zokhumudwitsa kuwona kuti oyitanira minibus okhaokha akumenyana kamba ka kusintha kwa ulamuliro wa dziko lino zomwe anati zikusokoneza ntchito zonyamula anthu kupita nawo ku madera osiyanasiyana. “Ife ngati a Minibus Owners Association ndife okhumudwa ndi ziwawa zomwe zikuchitika zomwenso zayambitsa mpungwempungwe makamaka ma members athu, choncho ife timalimbikitsa mtendere ndipo paili anthu omwe akuyambitsa zimenezi maka-maka oyitanira omwe akuziwa kuti lamulo limaletsa kuyitanira minibus,” anatero a Kamange. Iwo ati malamulo a bungwe lawo samalora kuti pakhale oyitanira minibus choncho ndi kofunika kuti khonsolo ya mzinda-wu ndi apolisi achitepo kanthu msanga pofuna kukonza dongosolo labwino logwilira ntchito zonyamula anthu mu mzinda-wu.",https://www.radiomaria.mw/moam-yati-ndi-yokhumudwa-ndi-mpungwepungwe-pa-nkhani-ya-migodi-mu-limbe/,"August 25, 2020",Izahaki Mwacha
Papa Wati Mliri wa Coronavirus Waonetsa Poyera Kusiyana Kwa Pakati Pa Olemera Ndi Osauka,"Mtsogoleri wa mpingo wa katolika pa dziko lonse Papa Francisco wati mliri wa Coronavirus wawulula matenda ena aakulu pakati pa anthu. Malinga ndi malipoti a Vatican Radio, Papa walankhula izi lachitatu ku likulu la mpingowu ku Vatican. Pali kusiyana kwakukulu-Papa Iye wati pano pomwe anthu akusakasaka mankhwala a nthenda ya COVID-19, akuyenera kupezanso njira zothetsera matenda ena aakulu monga kusiyana kwakukulu komwe kulipo pakati pa anthu osauka ndi olemera komanso kusowa kwa chilungamo. Popitiriza maphunzitso ake okhudza moyo wa anthu mogwirizana ndi maphunzitso a mpingo (Social Doctrine of the Church), Papa Francisco wati pambali posakasaka mankhwala othanirana ndi mliri wa Coronavirus akhristu ali pa ntchito ina yochiza dziko la pansi ku matenda ena aakulu. Iye wati matenda ena aakulu osowa kuwachiza ndi kusowa kwa chilungamo pa dziko, kusiyana kwakukulu komwe kulipo pakati pa anthu olemera ndi osauka, kuponderezana komanso kusalabada za anthu osauka. Papa Francisco wati mliri wa Coronavirus sudangobweretsa pa mbalambanda mavuto omwe anthu osauka amakumana nao tsiku ndi tsiku komanso waonetsa kusiyana komwe kulipo pakati pa anthu mmagawo osiyana-siyana a moyo. Papa Francisco wati potsanzira zomwe Yesu Khristu anali kuchita ndi kuphunzitsa, mkhristu weniweni amadziwika pokhala wachidwi ndi moyo wa anthu osauka, odwala ndi a ku ndende. Iye watsindika kuti mkhristu aliyense payekhapayekha komanso Mpingo ukuyenera kukhala kumbali ya anthu osauka monga momwe Mau a Mulungu anenera. Pomaliza pa za mabungwe osiyana-siyana omwe akulandira chithandizo cha ndalama nthawi imeneyi m’dzina la anthu osauka Papa Francisco wati chithandizochi chikuyenera kuperekedwa kwa ma bungwe okhawo omwe amalabadira za anthu osauka.",https://www.radiomaria.mw/papa-wati-mliri-wa-coronavirus-waonetsa-poyera-kusiyana-kwa-pakati-pa-olemera-ndi-osauka/,"August 19, 2020",Izahaki Mwacha
Bungwe la CDEDI Lauza Chakwera Achite Machawi Posankha Akuluakulu a Nthambi za Boma,"Bungwe la Center for Democracy and Economic Development Initiatives (CDEDI) lati kuchedwa kusankhidwa kwa akuluakulu a nthambi za boma zosiyanasiyana kungakolezere mchitidwe wosakaza chuma cha boma kudzera mu nthambizi. Namiwa: Pali manong’onong’o ochuluka Mkulu woyendetsa ntchito za bungweli Sylvester Namiwa wanena izi pa msonkhano wa atolankhani mu mzinda wa Lilongwe. Iye wati bungweli likudabwa kuti boma likuchedwa kusankha adindo a mu nthambizi pa zifukwa zosadziwika bwino. Banda: A Malawi adekhe “Pali manong’onong’o kuti zipani zija zinachuluka ndiye akukanganirana maudindo pomwe ena akuti akuchedwa dala chifukwa akufuna asololeko kuti adzipepese kuti adzizanena kuti ndalamazo zinabedwa nthawi ya ulamuliro wapiti uja,” anatero Namiwa. Koma poyankhapo pa nkhaniyi, mneneri wa mtsogoleri wa dizko lino, Brian Banda wati anthu asawone kuchedwa chifukwa mtsogoleriyu asankha maudindowa posachedwapa. Mvula: Ndalama sizingabedwe “A president analonjeza sabata yatha kuti pasanathe masiku 40 akhala atasankha ndipo masiku amenewo sanathe chifukwa kwatsala masabata awiri ndiye amalawi adekhe,” anatero Banda. Koma m’modzi mwa akatswiri omwe amalankhulapo pa nkhani zosiyanasiyana Humphreys Mvula wati palibe chiwopsezo kuti kusowa kwa akuluakulu a nthambizi kungachititse kuti ndalama zibedwe.",https://www.radiomaria.mw/bungwe-la-cdedi-lauza-chakwera-achite-machawi-posankha-akuluakulu-a-nthambi-za-boma/,"August 19, 2020",Izahaki Mwacha
Mnyamata Wachichepere Akagwira Ukayidi Zaka 5 Pa Mlandu Wakuba,"Bwalo loyamba la milandu m’boma la Mangochi lalamula mnyamata wina wa zaka 19 kuti akakhale ku ndende kwa zaka zisanu atapezeka olakwa pa mlandu wakuba. Woyimira boma pa mlandu Sergeant Augustine Kagwira anauza bwalolo kuti mnyamatayu Thom Kachikho ndi anzake ena awiri omwe akusakidwabe ndi apolisi, analanda chikwama mayi wina yemwe anali pa njinga ya kabaza pa msika wa Mpondasi ndipo m’chikwamacho munali ndalama yokwana 250 thousand kwacha. Mayiyu akuti anakuwa ndipo anthu a midzi yozungulira ndi omwe anathandiza pogwira mnyamatayu. Polankhula mu bwaloli, Kachikho anapempha bwalolo kuti limupatse chilango chofewerako kaamba koti ndi wamng’ono ndipo sakuyenera kupita ku ndende. Koma mkulu woyimira boma pa mlanduwu anati mnyamatayu akuyenera akakhale ku ndende kaamba koti anthu a mderali akhala akudandaula kwa nthawi yaitali kuti amachitidwa chiwembu pa malowa. Pamenepa First Grade Magistrate Roy Kakutu anagwirizana ndi oyimira boma pa mlanduyu ndi kulamulu mnyamatayu kuti akakhale ku ndende kwa zaka zisanu kuti ena atengerepo phunziro. Thom Kachikho amachokera m’mudzi mwa Saiti-Kadzuwa mfumu yaikulu Mponda m’boma lomwelo la Mangochi.",https://www.radiomaria.mw/mnyamata-wachichepere-akagwira-ukayidi-zaka-5-pa-mlandu-wakuba/,"August 19, 2020",Izahaki Mwacha
Papa Wapereka Zipangizo za Mchipatala ku Dziko la Brazil,"Mtsogoleri wa mpingo wa katolika pa dziko lonse, Papa Francisco wapereka thandizo la zipangizo za mchipatala ku dziko la Brazil. Malinga ndi malipoti a Vatican Radio, Papa wapereka thandizoli pofuna kusonyeza chikondi komanso kukhudzidwa kwake pa nthawi ino ya mliri wa Coronavirus. Chiyambireni mliri wa Coronavirus, Papa Francisco wakhala akuthandiza maiko osiyana-siyana ndi zipangizo za m’chipatalazi. Malinga ndi ofesi yofalitsa mauthenga osiyanasiyana ku Vatican, yotchedwa Holy See Press Office kudzera m’kalata yomwe yatulutsa lolemba pa 17 August 2020, yati Papa Francisco wapereka thandizo la zipangizo za m’chipatala ku dziko la Brazil. Kalata’yi yagwira mau a Cardinal Konrad Krajewski yemwe ndi mkulu wa Ofesi yomwe imaona ntchito za chifundo za a Papa yotchedwa Office of Papal Charities onena kuti Papa’yu wapereka thandizo la makina otchedwa ventilators okwana 8 othandiza anthu omwe akuvutika kupuma bwino kuti athe kupuma mosavutika ndi zipangizo zina 6 zopima momwe m’thupi muliri zotchedwa ultra sound scanners. Cardinal Krajewski wati thandizoli latheka kudzera mu bungwe lina la m’dziko la Italy lomwe limagwiranso ntchito za chifundo lotchedwa Hope Association lomwe limathandiza ana ndi magulu a anthu osiyana-siyana maka pa ntchito za umoyo ndi maphunziro. Katunduyu amutumiza ku zipatala za m’dziko la Brazil kudzera mu ofesi ya nduna kapena kuti kazembe wa a Papa (Apostolic Nuncio) m’dzikolo. Dziko la Brazil liri pa nambala 2 pa mndandanda wa maiko omwe mliri wa Coronavirus wavuta kwambiri pa dziko lonse la pansi komwe anthu oposa 3.3 million agwidwa ndi nthenda ya Covid 19 ndipo anthu pafupi 108,000 amwalira chifukwa cha nthendayi. Lachisanu lapitali Papa Francisco adaperekanso thandizo la zipangizo za m’chipatala ku dziko la Malawi kudzera mwa nduna yake (Apostolic Nuncio) Archbishop Giafranco Gallone.",https://www.radiomaria.mw/papa-wapereka-zipangizo-za-mchipatala-ku-dziko-la-brazil/,"August 18, 2020",Izahaki Mwacha
Dayozisi ya Dedza Yapempha Mipingo Ithandize Anthu Okhuzidwa Ndi Mliri wa COVID-19,"Mkulu woyendetsa ntchito za dayosizi ya Dedza, bambo John Chithonje ati ndi ndi kofunika kuti mipingo itengepo mbali pothandiza anthu omwe akhudzidwa ndi mavuto osiyana-siyana kamba ka mliri wa Covid-19. Chithonje: Mliriwu wakhudza mabanja ambiri Bambo Chithonje anena izi loweluka pa mwambo wopereka thandizo la chimanga chomwe likulu la mpingo wa katolika ku Episcopal Conference of Malawi (ECM) kudzera mu bungwe la zaumoyo mu mpingowu la Catholic Heath Commission lapereka ku parish ya Ntcheu mu dayosiziyi. Thandizoli lagawidwa kwa anthu omwe akhudzidwa ndi mliri wa Covid-19 mu njira zosiyanasiyana mu parishi-yo. “Tikudziwa tonsefe ku mliriwu wapangitsa anthu ena omwe amachita mabizinesi ang’ono ang’ono kuthandiza makolo awo kuti alephere kamba koti mliriwu wakhudza ma bizinesi osiyanasiyana,” anatero bamboo Chithonje. Ndipo polankhulapo m’modzi mwa anthu omwe analandira thandizoli Mayi Lucia Windo, ayamikira mpingo wa katolika kamba kathandizoli ponena kuti athandizika kumbali ya chakudya.",https://www.radiomaria.mw/dayozisi-ya-dedza-yapempha-mipingo-ithandize-anthu-okhuzidwa-ndi-mliri-wa-covid-19/,"August 18, 2020",Izahaki Mwacha
"Apolisi ku Ntcheu Adandaula Ndi Kuchuluka Kwa Milandu Yogwililira, Atsikana Otenga Mimba","Apolisi m’boma la Ntcheu ati ndi okhumudwa ndi kukula kwa milandu yogwililira komanso kuchuluka kwa atsikana omwe atenga mimba m’bomalo, pa nthawi ino yomwe anawa ali pakhomo. Chigalu: Atsikana akukumana ndi nkhanza Wofalitsa nkhani za apolisi m’bomalo Sub-Inspector Hastings Chigalu wanena izi lolemba pamene apolisiwa amaphunzitsa adindo osiyanasiyana pofuna kuteteza ana kutenga mimba komanso kulowa m’banja msanga pomwe ali pakhomo kutsatira kutsekedwa kwa sukulu kaamba ka mliri wa Covid-19.  Iye wati maphunzirowa adza kutsatira kuchuluka kwa chiwerengero cha atsikana omwe atenga mimba mu miyezi isanu yapitayi m’bomalo. “Kupatula mliri wa Covid-19 omwe wakhudza dziko lino, ana achitsikana atha kupitilira kukumana ndi nkhaza zosiyana-siyana ngati satetezedwa mokwanira ndipo ofesi ya apolisi ndi yokhumdwa ndi kukula kwa mchitidwe ogwililira,” anatero Sub Inspector Chigalu. Mwapadera, iwo apempha adindo mdziko muno kuti athandize apolisi poteteza anawa ku nkhaza zosiyanasiyana.",https://www.radiomaria.mw/apolisi-ku-ntcheu-adandaula-ndi-kuchuluka-kwa-milandu-yogwililira-atsikana-otenga-mimba/,"August 18, 2020",Izahaki Mwacha
Ambuye Ziyaye Apempha Akhritsu Alimbike Kupemphera,"Arkiepiskopi wa arkidayosizi ya Lilongwe, Ambuye Tarcizio Ziyaye apempha akhristu mdziko muno kuti achilimike m’mapemphero awo kuti mliri wa Covid-19 utheretu. Ziyaye: Tiyenera kumapemphera Ambuye Ziyaye anena izi polankhula ndi Radio Maria Malawi. Mwazina iwo ati akhristu akuyenera kuyika patsogolo Mulungu, komanso kutsatira malangizo omwe anakhazikitsidwa ndi boma, opewera kupatsirana kwa kachilomboka. “Tiyenera kumapemphera, inde ndi matenda owopsa koma sitiyenera kutaya mtima tiyenera kulimbikira mapemphero komanso tizitsatira njira zozitetezera zomwe mpingo ngakhalenso a chipatala akutipempha kuti titsatire,” anatero ambuye Ziyaye.",https://www.radiomaria.mw/ambuye-ziyaye-apempha-akhritsu-alimbike-kupemphera/,"August 18, 2020",Izahaki Mwacha
Papa Wadzudzula Zipolowe Zomwe Zachitika Mdziko la Belarus,"Mtsogoleri wa mpingo wa katolika pa dziko lonse Papa Francisco wadzudzula zipolowe zomwe zakhala zikuchitika mdziko la Belarus. Malinga ndi malipoti a Vatican Radio, Papa wadzudzula za zipolowezi lamulungu ku likulu la mpingowu ku Vatican. Iye wati mavuto a mdziko la Belarus angathe pochita zokambirana komanso powonetsetsa kuti chilungamo chiwoneke poyera pa zomwe anthu akudandaula kuti chisankho cha mtsogoleri wa dzikolo sichinayende bwino. Potsatira zipolowe zomwe zakhala zikuchitika mdziko la Belarus kwa sabata ya tunthu, Papa Francisco lamulungu wapemphelera anthu mdzikolo kuti choncho ndi chithandizo cha Mulungu chilungamo chiyende ngati madzi komanso kuti awone kufunika kothetsa mavuto pochita zokambirana. Iye wati akutsatira bwino zomwe zikuchitika m’dzikolo maka zipolowe zomwe zakhala zikuchitika kaamba koti anthu sakukhutira ndi momwe chisankho cha mtsogoleri wa dziko chayendera mdzikolo. “Ndikutsatira bwino za mavuto omwe agwa m’dziko la Belarus ndipo ndi kupempha kuti anthu akane kuchita zipolowe ndipo m’malo mwake atsate njira yokhayo yomwe ndi yolemekeza malamulo potsatira ndondomeko zovomerezeka zothetsera mavuto m’dzikolo ndipo ndi kuikiza dzikoli m’manja mwa Amai Maria mfumukazi ya mtendere,” watero Papa Francisco. Pa 9 August 2020 zipolowe zidabuka mu mzinda wa Minsk, likulu la dziko la Belarus bungwe loyendetsa chisankho litalengeza za kupambana kwa Alexander Lukashenko yemwe wakhala akulamulira dzikolo kuyambira chaka cha 1994. Bungwe la European Union lati chisankho m’dzikolo sichidayende mwachilungamo ndipo ladzudzula boma chifukwa chopondereza ufulu wa anthu m’dzikolo. Ndipo nalo bungwe la United Nations lati zomwe zikuchitika m’dzikolo ndi kuphwanya ma ufulu a anthu. Anthu pafupi 7000 amangidwa pa zipolowe zomwe zakhala zikuchitika zoonetsa kusakondwa ndi momwe chisankho chayendera mdzikolo.",https://www.radiomaria.mw/papa-wadzudzula-zipolowe-zomwe-zachitika-mdziko-la-belarus/,"August 17, 2020",Izahaki Mwacha
Chakwera Wapempha Maiko a mu SADC Alumikizane pa Malonda,"Mtsogoleri wa dziko lino Dr. Lazarus Mc-Cathy Chakwera wapempha   maiko a mchigawo cha SADC kulimbikitsa ubale wabwino pa nkhani za malonda. Mtsogoleriyu walankhula izi lolemba pa mkumano wa number 40 wa atsogoleri a maiko mu SADC. Mkumanowu omwe umayenera kuchitikira mdziko la Mozambique koma kamba ka matenda a Covid-19, wachitika kudzera pa makina a internet pomwe anatsogolera ndi mtsogoleri wa dziko la Mozambique a Phillip Nyusi. Chakwera walimbikitsa za ubale wabwino pakati pa maiko amu SADC maka pa nkhani za malonda ndipo wapempha atsogoleri a maiko a SADC kuti akwaniritse maloto a mtsogoleri wakale wa dziko la Tanzania malemu Benjamin Mkapa ngati njira imodzi yomupatsira ulemu pa ntchito yotamandika yomwe anagwira. Patsikuli president wa dziko la Tanzania, John Pombe Joseph Magufuli yemwe anali wapampando wa bungweli, wapereka udindowu kwa mtsogoleri wa dziko la Mozambique Fillipe Nyusi. Malipoti akusonyeza kuti mtsogoleri wa dziko lino Lazarus Chakwera wasankhidwa kuti ndi amene adzakhale wapampando wa bungweli chaka cha mawa zomwenso zikutanthauza kuti msonkhanoi wa mtunduwu udzachitikira mdziko la Malawi chaka cha mawa.",https://www.radiomaria.mw/chakwera-wapempha-maiko-a-mu-sadc-alumikizane-pa-malonda/,"August 17, 2020",Izahaki Mwacha
Catholic University Yati Ikukhutira Ndi Momwe Yaperekera Maphunziro a pa Intaneti,"Sukulu ya ukachenjede ya mpingo wa katolika mdziko muno (Catholic University) yati ndi yokhutira ndi maphunziro omwe yakhala ikupereka kwa ophunzira ake kudzera pa makina a internet. M’modzi wa akuluakulu oyendetsa sukuluyi a Francis Nkhoma anena izi polankhula ndi Radio Maria Malawi mu mzinda wa Blantyre. A Nkhoma ati kudzera pa makinawa, sukuluyi yakwanitsa kuphunzitsa komanso kulembetsa mayeso kwa ophunzirawa ngakhale panali zovuta zina. “Ntchito yamaphunziro ya ophunzitra pa intaneti yaenda bwino ndipo ngati chithu chatsopano chayenda bwino ngakhale panali zovuta zina,” anatero Nkhoma. Iwo atinso sukuluyi ndi yokonzeka kuyambanso kupereka maphunziro ngati sukulu zingatsekulidwe mwezi wa September potengera lonjezo la mtsogoleri wa dziko lino Dr. Lazarus Chakwera.",https://www.radiomaria.mw/catholic-university-yati-ikukhutira-ndi-momwe-yaperekera-maphunziro-a-pa-intaneti/,"August 17, 2020",Izahaki Mwacha
Akhristu Ayamikira Maepiskopi Pomenya Nkhondo Kuti Mapemphero Apitilire,"M’modzi mwa akristu a mpingo wa katolika mdziko muno a Patrick Kombe ayamikira ma episkopi a mpingowu kamba kochitapo kanthu kuti akhristu ake ayambirenso kusonkhana m’matchalitchi mdziko muno. A Kombe omwe amapemphera ku parish ya Limbe mu arkidayosizi ya Blantyre alankhula izi patangodutsa masiku ochepa maepiskopi a mpingowu atalengeza kuti mapemphero ayambirenso kuchitika m’matchalitchi a mpingowu mdziko muno. Iwo apempha adindo mdziko muno kuti adziwonetsetsa kaye zinthu momwe zikuyendera asanapange ziganizo zawo. “Ndi zoonadi kuti lamulungu sabata yatha pamene komiti yoyan’ganira za Covid-19 italengeza kuti anthu 10 azibwera ku tchalitchi, tiyamike ma episkopi athu kamba koti anachitapo kanthu potulutsa chikalata chotsutsana ndi ganizoli mwansanga,” anatero a Kombe. Iwo ati ngakhale anthu opezeka ndi kachilomboka akupitilira kupezeka mdziko muno, ndi kofunikanso kuwona kuti anthu ochira akuchulukira choncho palibe chifukwa chenicheni chotsekera matchalitchi.",https://www.radiomaria.mw/akhristu-ayamikira-maepiskopi-pomenya-nkhondo-kuti-mapemphero-apitilire/,"August 17, 2020",Izahaki Mwacha
Papa Wapempha Magulu Okhudzidwa Akambirane Pa Nkhani Ya Mtsinje Wa Nile,"Mtsogoleri wa mpingo wa katolika pa dziko lonse, Papa Francisco walimbikitsa zokambirana pakati pa mbali zonse zokhudzidwa pa mpungwepungwe omwe ulipo pa nkhani yokhudza mtsinje wa Nile. Malinga ndi malipoti a Vatican Radio, Papa walankhula izi loweruka ku likulu la mpingowu ku Vatican. Iye wati ndi kofunika kuti maiko a Egypt, Ethiopia ndi Sudan asankhe njira yokambirana kuti mtsinje wa Nile upitirize kubweretsa umodzi ndi ubale pakati pa maiko’wa osati kugawikana. Iye wati akutsatira ndi chidwi zokambirana zonse zomwe zikuchitika zokhudza mtsinjewu ndi zovuta zomwe zilipo pakati pa maiko atatu okhudzidwawa. Pitirizani zokambirana za bata kuti choncho mtsinjewu upitirire kubweretsa umodzi ndi ubale osati chidani ndi kukangana, watero Papa Francisco. Ntchito yomanga damu pa mtsinje wa Nile yodziwika mchingerezi kuti the Grand Ethiopian Renaissance Dam (GERD) inayamba mwezi wa April m’chaka cha 2011 kudera lina m’dziko la Ethiopia pafupi ndi dziko la Sudan. Malowa omwe akhale aakulu mu Africa monse pa nkhani yopanga magetsi ndi tchito yomwe ikuyembekezeka kudya ndalama zosachepera 4.5 billion za ma dollar a ku America. Nkhani yomanga damu pa mtsinjewu yautsa mapiri pa chigwa pakati pa maiko a Egypt, Ethiopia ndi Sudan kaamba koti pali nkhawa yoti ntchitoyi itha kuchepetsa mphamvu ya madzi mu mtsinjewu ku maiko omwe amadalira mtsinjewu pa ntchito zina. Zokambirana zakhala zikuchitika zofuna kubweretsa chimvano pakati pa maiko atatuwa mothandizidwa ndi maiko ena komanso ma bungwe.",https://www.radiomaria.mw/papa-wapempha-magulu-okhudzidwa-akambirane-pa-nkhani-ya-mtsinje-wa-nile/,"August 16, 2020",Izahaki Mwacha
Eni Sukulu Zoyima Pazokha Ayamikira Ganizo Lotsekulanso Sukulu,"Mtsogoleri wa dziko lino, Dr. Lazarus Chakwera wati boma layamba kukonza ndondomeko zowonetsetsa kuti moyo wa anthu mdziko muno ubwerenso mchimake mu nyengo ino ya mliri wa COVID-19. Walengeza zotsekulanso sukulu-Chakwera Mtsogoleriyu wayankhula izi loweruka mu program ya Malawi watsopano pa wailesi ya MBC pomwe wati akufunitsitsa kuti nkhani zachuma ziyambe kuyendanso bwino mdziko muno. Iye wati zina mwa ndondomekozi ndi zokhudza maphunziro komanso zamayendedwe, zomwe wati zikuyembekezeka kuyambiranso kumayambiliro a mwezi wa mawa. Padakalipano eni sukulu zoyima pazokha ayamikira mtsogoleri wa dziko lino Dr. Lazarus Chakwera kamba kobwera ndi ganizo loti maphunziro ayambenso mdziko muno mwezi wa mawa. M’modzi mwa akuluakulu a gulu lokhuzidwa lopangidwa ndi eni sukulu zoyima pazokha la Concerned Directors of Independent schools a Coxley Kamange ndi omwe anena izi pothilirapo ndemanga pa zomwe president wa dziko linoyu walankhula usiku wa loweruka. Iwo ati ndi okondwa kuti mu uthenga wake kwa a Malawi, Pulesidentiyu wanenapo zakuyambanso kwa maphunziro mdziko muno mwezi wa September 2020 ngakhale nthenda ya COVID-19 ikupitilirabe kukhudza dziko lino. Pamenepa iwo ati awonetsetsa kuti sukulu zawo zikusatira ndondomeko zonse zothandizira kuchepetsa kufala kwa nthendayi pakati pa aphunzitsi ndi ophunzira.",https://www.radiomaria.mw/eni-sukulu-zoyima-pazokha-ayamikira-ganizo-lotsekulanso-sukulu/,"August 16, 2020",Izahaki Mwacha
Akagwira Ukayidi Zaka Zitatu Kamba Kopezeka Ndi Mano A Mvuu,"Bwalo la milandu m’boma la Mangochi, lalamula bambo wina, kuti akakhale ku ndende ndi kukagwira ntchito ya kalavula gaga kwa zaka zitatu, kamba kopezeka ndi mano a mvuu, zomwe ndi zotsutsana ndi malamulo oteteza nyama zakuthengo. Woyimira boma pa milandu m’bomalo Superidendent Josophine Chigawa anauza bwalolo kuti bamboyu Matola Ishmael wa zaka 41, anamangidwa pa 2 August atapezeka akugulitsa mano 9 a mvuu, ndipo anthu akufuna kwabwino anakatsina khutu apolisi za nkhaniyi. Superidendent Chigawa anati bamboyu anakachotsa mano a mvuu yomwe inaphedwa ndi oyan’ganira nyama za mnkhalango atawuzidwa ndi anthu a m’mudziwo kuti nyamayo imawononga mbewu. Mkuluyu anauvomera mlanduwu koma anapempha bwalolo kuti limpatse chilango chofewerako kaamba koti ali ndi banja lomwe amasamalira. Koma popereka chigamulo, Senior Resident Magistrate Joshua Nkhono anati bamboyu akuyenera akakhale ku ndende zaka zitatu ndi kukagwira ntchito ya kalavula-gaga, kuti ena atengerepo phunziro. Matola Ishmael amachokera m’mudzi mwa Dimu mfumu yaikulu Chowe m’boma lomwelo la Mangochi.",https://www.radiomaria.mw/akagwira-ukayidi-zaka-zitatu-kamba-kopezeka-ndi-mano-a-mvuu/,"August 16, 2020",Izahaki Mwacha
Ofesi ya PMS Ikukumana Ndi Atsogoleri Amu Mpingo Pokonzekera Chibalalitso,"Ofesi yowona ntchito za mabungwe a utumiki wa a Papa mu arkidayosizi ya Lilongwe yayamba kukumana ndi atsogoleri komanso magulu osiyanasiyana a mu mpingo, pofuna kukonzekera bwino chibalalitso cha mpingo. Mkulu wa mu ofesiyi, bambo Francis Lekaleka ndi omwe anena izi poyankhula ndi Radio Maria Malawi. Iwo ati pakadali pano ofesi yawo yayamba kale kukumana ndi atsogoleri owona ntchito za utumiki mu arkidayosiziyo omwe atathandize kubweretsa pamodzi mabungwe onse a mu mpingo. “Ife talumikizana ndi a pastoral ofesi department ya zautumiki kuti tikhale pansi ndi mabungwe onse amu mpingo kuti tibweretse chidwi chatsopano kwa atnhu kuti asafooke,” anatero bambo Lekaleka. Pamenpa iwo alimbikitsa akhristu a mpingo wa katolika kuti atsate njira zatsopano zofalitsira uthenga mu nyengo ya chibalalitsoyi potengera kuti nyengo yasintha kaamba ka mliri wa COVID-19.",https://www.radiomaria.mw/ofesi-ya-pms-ikukumana-ndi-atsogoleri-amu-mpingo-pokonzekera-chibalalitso/,"August 16, 2020",Izahaki Mwacha
Phiri Walangiza Adindo a M’boma Kuti Apewe Katangale,"Katswiri pa nkhani za ndale walangiza adindo a m’boma kuti azigwiritsa bwino ntchito udindo omwe alinawo komanso kupewa kuchita nawo za katangale. Katswiriyu George Phiri yemwenso ndi mphunzitsi ku sukulu ya ukachenjede ya Livingstonia amalankhulapo pa mpungwepungwe omwe ulipo pakati pa yemwe adakhalapo wachiwiri wa mtsogoleri wa dziko lino Everton Chimulirenji ndi mkulu wina ochita malonda Matiyasi Bonongwe. Malipoti ati a Chimulirenji adafunsa a Bonongwe kudzera ku kampani yawo ya Agrizone kuti akagulitse chimanga ku bungwe la Admarc chaka chatha koma malondawa adafera mmazira. “Ndi chomvetsa chisoni kuti nkhani tikunena apayi ndi yokhuza wachiwiri wakale kwa mtsogoleri wa dziko lino ndipo ndi udindo waukulu kwambiri zomwe zikupereka chithunzithunzi choyipa kuti wachiwiri kwa mtsogoloeri angachite chinyengo chotelechi,” anatero a Phiri.",https://www.radiomaria.mw/phiri-walangiza-adindo-a-mboma-kuti-apewe-katangale/,"August 15, 2020",Izahaki Mwacha
Papa Waonjezera Nthawi Ya Chikondwelero Cha Amayi Maria Aku Loreto,"Mtsogoleri wa mpingo wa katolika pa dziko lonse Papa Francisco waonjezera nthawi ya chikondwelero ya chaka cha Amayi Maria a ku Loreto mdziko la Italy. Malinga ndi malipoti a Vatican Radio nthumwi ya a Papa ku chikondwerero cha malo oyerawa ndi yomwe yalengeza izi. Nthumwiyi yati Papa Francisco walamula kuti chikondwerero cha zaka 100 cha malo oyera a ku Loreto chidzathe mwezi wa December chaka cha mawa. Loweruka pa 15 August Archbishop Fabio dal Cin nthumwi ya Papa ku chikondwelero choti malo oyera a ku Loreto mdziko la Italy atha zaka 100, walengeza kuti chikondwererochi chipitilira mpaka pa 10 December 2021. Uthengawu womwe nthumwiyi yatula kuchokera kwa Papa Francisco wasangalatsa kwambiri akhristu ku chikondwerero cha malo oyerawa. M’mawu ake Archbishop Cin wayamika Papa Francisco popereka mpata umenewu kuti anthu apitilire kulandira zaulere ndi madalitso ku malo oyerawa maka pa nthawi ino ya mliri wa Coronavirus. Iye wati Mpingo wapereka mwayi kuti anthu apitirire kuyenda ndi Amai Maria a ku Loreto mchikhulupiriro maka pa nthawi yovutayi. Mlembi wa mkulu wa likulu la Mpingo wa Katolika Cardinal Pietro Parolin ndi yemwe anatsegulira chakachi pa 8 December 2019. Papa Benedict wa 15 ndi yemwe adakhazikitsa malo oyera a ku Loreto m’manja mwa Amai Maria nkhoswe ya anthu onse ochita ma ulendo a pa ndege pa 24 March 1920. Chaka chatha Papa Francisco adakhazikitsa tsiku la 10 December pa kalendala ya Mpingo wa Katolika kukhala chaka cha Amai Maria a ku Loreto.",https://www.radiomaria.mw/papa-waonjezera-nthawi-ya-chikondwelero-cha-amayi-maria-aku-loreto/,"August 15, 2020",Izahaki Mwacha
Chigodola cha Ng’ombe Chabuka ku Chikwawa,"Matenda a chigodola cha ng’ombe abuka m’boma la Chikwawa. Mlembi wamkulu mu Unduna wa za malimidwe a Erica Maganga ndi omwe alengeza izi kudzera mu kalata yomwe ayitulutsa lachisanu yomwe yati matendawa atsikimizika pa 7 August ku dera la zamalimidwe la Luvunzu m’bomalo. Polankhula ndi Radio Maria Malawi, mkulu owona za ulimi wa ziweto ku unduna wa zamalimidwe, Dr. Patrick Chikungwa ati pakadali pano undunawu waletsa malonda aliwonse a ziweto zomwe zimagwidwa ndi matendawa ku derali. “Matendawa abukadi maboma a kunsi kwa mtsinje wa Shire m’madera angapo. Kuti tilimbane ndi nthendayi tayamba tayimitsa malonda aliwonse a nyama zomwe zimagwidwa ndi nthendayi monga ng’ombe, mbuzi, nkhosa komanso nkhumba,” anatero Dr. Chikungwa. Iwo ati undunawu wayimitsanso kupereka ziphaso zothandizira anthu kuyenda kapena kutumiza chiweto kuchoka m’bomali kupita maboma ena. Dr. Chikungwa ati undunawu ndi okonzeka kwambiri kuthana ndi nthendayi yomwe imabwera chaka ndi chaka ponena kuti chaka chino undunawu unayikonzekera bwino nthendayi.",https://www.radiomaria.mw/chigodola-cha-ngombe-chabuka-ku-chikwawa/,"August 15, 2020",Izahaki Mwacha
Mayi ndi Mwana Wake Amangidwa Kamba Kopha Bambo Wina ku Balaka,"Mayi wina wa zaka 45 pamodzi ndi mwana wake wamkazi wa zaka 28 ali mchitolokosi cha apolisi ku Balaka kaamba kowaganizira kuti apha bambo wa zaka 39 atasemphana maganizo pa nkhani za m’banja. Malinga ndi wachiwiri kwa m’neneri wa apolisi m’bomalo Sergeant Precious Makuta, m’modzi mwa oganiziridwawa a Anny Bamusi anali pa banja ndi bamboyu ndipo iwowa pamodzi ndi mayi awo a Catherine John ndi omwe akuganiziridwa kuti apha bamboyu yemwe ndi Charles Makawa. Sergeant Makuta ati bamboyu anasowa m’mudzimo pa 31 July chaka chino kufikira pa 9 August pomwe thupi lawo linapezeka litakwiliridwa mu mtsinje wa Ntalikachawo m’bomalo. “Ife kuno ku Balaka police station tikusunga amayi awiri powaganizira kuti iwowa anapha bambo yemwe anakwatira mwana wawo wa mayiwa zaka zapitazo ndipo m’banja mwawo munali makangano osiyana-siyana,” anatero Sergeant Makuta. Apolisiwa achenjeza anthu kuti asamachotse moyo wa munthu pakakhala mavuto osiyanasiyana m’malo mwake azikanena ku polisi.",https://www.radiomaria.mw/mayi-ndi-mwana-wake-amangidwa-kamba-kopha-bambo-wina-ku-balaka/,"August 15, 2020",Izahaki Mwacha
Boma Lati Malo Osungira Mbiri Angathandize Kuthetsa Mikangano Ndi Mayiko Ena,"Boma lati malo osungira mbiri ya makedzana ndi ofunika pothetsa mikangano ya malo ndi mayiko ena. Nduna ya zokopa alendo Dr. Micheal Usi ndi omwe anena izi lachinayi pomwe anakayendera maofesi omwe amasungirako mbiri ya makedzana a National Records and Archive Services mu mzinda wa Zomba. Dr. Usi: Imeneyi ndi mbiri yofunika Dr. Usi wati malo osungira mbiri-wa ndi ofunikanso kwambiri chifukwa ndi omwe amasunga za chikhalidwe cha anthu a mdziko muno. “Ine ndinene kuti ndakhala odzidzimuka kwambiri kamba koti mbiri imeneyi yakhala yofunika kwambiri kuchokela nthawi yomwe azungu anali mdziko muno kamba koti malo ano ndi mbiri ya Malawi,”anatero Dr. Usi. Poyankhulapo mkulu wa National Records and Archive (Akayivi) Services kuno ku Malawi, Dr. Paul Lihoma ati afikira anthu osiyanasiyana mdziko kuwadziwitsa momwe malo osungira mbiri-wa amagwilira ntchito ndi cholinga choti adziwagwiritsa ntchito. “Talimbikitsika kwambiri ndi chilimbikitso chomwe anduna atipatsa kamba koti malo ano ndi chuma cha dziko ndipo tifikira anthu ambiri kuti athe kugwiritsa ntchito chuma chimenechi,” anatero a Lihoma.",https://www.radiomaria.mw/boma-lati-malo-osungira-mbiri-angathandize-kuthetsa-mikangano-ndi-mayiko-ena/,"August 14, 2020",Izahaki Mwacha
Papa Wapereka Chipangizo Chothandizira Kupuma ku Chipatala cha Likuni,"Nthumwi ya a Papa m’maiko a Malawi ndi Zambia, Archbishop Gian Franco Galone, wapereka chipangizo chothandizira kupuma (Ventilation Machine) ku chipatala cha Likuni mu archidayosizi ya Lilongwe. Polankhula pa mwambo wopereka chipangizochi arkiepiskopi wa archidayosiziyi, Ambuye Tarcizio Ziyaye ayamikira nthumwiyi kaamba ka mtima wofuna kuthandiza dziko lino pa nkhani za umoyo. Ambuye Ziyaye ati chipangizochi chithandiza kupulumutsa miyoyo ya anthu ambiri omwe akudwala Covid-19 ndi matenda ena ovutika kupuma. “Pano tinali ndi mwambo uno kulandira chipangizo chopumira kuchokera ku ofesi ya a nuncio kazembe wa a Papa  tsono iwo ngati oyimirira a Papa ndi ntchito yawo yoimilira mpingo kuwona zosowa zake ndipo tikuthokoza kwambiri kuti athandiza dziko la Malawi,” anatero ambuye Ziyaye. Polankhulapo m’modzi mwa akuluakulu pa chipatala cha Likuni, Sister Agness Lungu ati chipangizochi chabwera mu nthawi yake pomwe chipatalachi chinali ndi vuto lolephera kusunga ndi kuthandiza anthu omwe akuvutika mapumidwe komanso odwala nthenda ya Covid-19. “Ineyo ndili osangalala kwambiri kamba koti talandira chithandizo chimenechi kuchokera ku ofesi ya a nuncio kamba koti chithandiza athu omwe akuvutika kupuma chifukwa cha Covid-19,” anatero Sister Lungu.",https://www.radiomaria.mw/papa-wapereka-chipangizo-chothandizira-kupuma-ku-chipatala-cha-likuni/,"August 14, 2020",Izahaki Mwacha
Akatswiri pa Malamulo Ayamikira Boma Pogonjera Zipembedzo,"Katswiri pa malamulo ndi ulamuliro wabwino wayamikira boma pogonjera zipembedzo pa nkhani ya malamulo opewera COVID-19. Komabe katswiriyu Makhumbo Munthali wachenjeza boma kuti lipewe kuchita zinthu mwa phuma popewa zinthu monga izi mtsogolo. Iye amathilira ndemanga pa zomwe boma lalengeza kuti labwezeretsa malamulo ena opewera kufala kwa matenda a COVID-19. “Boma limayenera kuti likamapanga malamulo kapena ndondomeko zoyendetsera dziko limayenera kufutsa mbali zokhuzidwa kuti lamuloli liyende bwino,” anatero a Munthali. Iwo ati palibe kulakwika kulikonse komwe boma lachita posintha malamulowa chifukwa malamulo omwe anayikawo sanakagwira ntchito ndi komwe.",https://www.radiomaria.mw/akatswiri-pa-malamulo-ayamikira-boma-pogonjera-zipembedzo/,"August 14, 2020",Izahaki Mwacha
Papa Wayamikira Bungwe la Knigts of Columbus Pofalitsa Uthenga wa Chipulumutso,"Mtsogoleri wa mpingo wa katolika pa dziko lonse Papa Francisco wayamikira bungwe la Knights of Columbus pa ntchito yomwe likugwira. Malinga ndi malipoti a Vatican Radio, Papa wayamikira bungweli kudzera mu kalata yomwe walembera mkulu wa bungweli. Iye wati ndi wokondwa ndi ntchito zotamandika zomwe bungweli likugwira mu mpingo wa Katolika maka pothandiza kufalitsa uthenga wa chipulumutso. Kudzera mu uthengawo Papa’yu wafunira mafuno abwino Carl Anderson yemwe ndi mkulu wa bungweli komanso wayamika pa ntchito yothandiza kufalitsa uthenga wa chipulumutso yomwe bungweli likugwira. Kalatayo yati Papa Francisco ndi oyamika bungwe la Knights of Columbus chifukwa cha ntchito yotamandika yomwe bungweli lakhala likugwira kwa zaka zambiri motsata zomwe mpingo uphunzitsa. Mwanjira ya padera iye akuyamika chifukwa cha chithandizo chomwe bungweli likupereka kwa anthu omwe akuzunzudwa chifukwa cha chikhulupiriro chao mwa Yesu Khristu. Mogwirizana ndi zomwe Papa Francisco adalankhula pa mwambo wa mapemphero a padera pa 27 March chaka chonchino, Cardinal Parolin wati pa nthawi ino ya mliri wa Coronavirus nkofunika kuti anthu aonetse chikondi komanso ubale weniweni maka ndi awo omwe akudutsa mu nyengo zosautsa kaamba ka mliriwu monga momwe bungwe la Knights of Columbus lichitira. Kalata ya Papa Francisco ikutsatira msonkhano wa ukulu wa bungwe la Knights of Columbus masiku apitawa. Bungwe la Knights of Columbus ndi la azibambo a chikatolika lomwe linayamba pa 29 March m’chaka cha 1882 ndipo anayambitsa ndi Michael McGivney m’dziko la United States of America.",https://www.radiomaria.mw/papa-wayamikira-bungwe-la-knigts-of-columbus-pofalitsa-uthenga-wa-chipulumutso/,"August 14, 2020",Izahaki Mwacha
Chakwera Apepese Kwa a Malawi- CDEDI,"Bungwe la Centre for Democracy and Economic Development Initiatives (CDEDI) lawuza mtsogoleri wa dziko lino Dr. Lazarus Chakwera kuti apepese kwa aMalawi kaamba kosatsata malamulo omwe boma lake lakhazikitsa opewera nthenda ya COVID-19. Namiwa: Takhumudwa ndi a Chakwera Mkulu wa bungweli Sylvester Namiwa ndi yemwe wanena izi pa msokhano wa atolankhani womwe bungweli linachitsa lachinayi mu mzinda wa Lilongwe. Iye wati zomwe wachita mtsogoleri wa dziko linoyu pokhala nawo pa mwambo wa maliro a m’modzi mwa mkhalakale pa ndale mchipani cha Malawi Congress komwe kunali anthu ochuluka, zikutsutsana ndi ndondomeko zomwe boma lake lomwe lakhazikitsa kuti athu atsatile pofuna kupewa kufala kwa mliriwu. “Tikupempha mtsogoleri wa dziko lino kuti apepese ku mtundu wa a Malawi komanso achotse mu Gazette malamulo amene ayika olimbana ndi mliri wa Covid 19. Ife takhumudwa kamba koti a Chakwera anakhala nawo pa maliro omwe kunali anthu oposa mulingo omwe wayikidwa,” anatero Namiwa. Poyankhulapo mneneri wa mtsogoleri wadziko lino Sean Kampondeni ati a Chakwera sangapepese kamba koti palibe chomwe alakwitsa. “A President sanapange china chilichonse cholakwika kamba koti anatsatira njira zonse zopewera mliri wa COVID-19 pamene anali ku tchalitchi ku mwambo wa malirowo,” anatero a Kampondeni.",https://www.radiomaria.mw/chakwera-apepese-kwa-a-malawi-cdedi/,"August 13, 2020",Izahaki Mwacha
Papa Wati Amayi Maria Ali Ndi Mphamvu Yogonjetsa COVID-19,"Mtsogoleri wa mpingo wa katolika pa dziko lonse Papa Francisco wati ndi zotheka kugonjetsa mliri wa Coronavirus kudzera mu uneneri wa Amayi Maria. Malinga ndi malipoti a Vatican Radio, Papa walankhula izi ku likulu la mpingowu ku Vatican. Iye wati pano pomwe mpingo wa katolika pa dziko lonse ukuyembekeza kuchita chaka cha kukwera kwa Amayi Maria kumwamba, ndi kofunika kuwonjeza mapemphero kudzera mu uneneri wa Amayi Maria kuti mliri wa Coronavirus uthe. Akuti ali ndi mphamvu yothetsa Coronavirus-Maria Woyera Pamenepa iye walimbikitsa a katolika onse kuti akonzekere bwino chaka chimenechi kuti ikhale nthawi ya mtengo wapatali ndi madalitso ochuluka. Papa’yu wati ndi pemphero lake kuti chaka cha kukwera kwa Amai Maria kumwamba ikhalenso nthawi yogonjetsa khalidwe lodzikonda ndi losabadira ena. Mpingo wa Katolika pa dziko lonse umachita chaka cha kukwera kwa Amai Maria kumwamba (feast of the assumption of the Blessed Virgin Mary into heaven) pa 15 August chaka chilichonse. Malinga ndi maphunzitso a Mpingo wa Katolika Amai Maria anakwera kumwamba ndi thupi lao komanso mzimu wao. Papa Pio wa 12 ndi yemwe adakhazikitsa maphunzitso amenewa otchedwa dogma pa 1 November 1950 kudzera mkalata yotchedwa Munificentissimus Deus. Dogma ndi maphunzitso amene m’Katolika aliyense ayenera kuvomereza ndi kukhulupirira.",https://www.radiomaria.mw/papa-wati-amayi-maria-ali-ndi-mphamvu-yogonjetsa-covid-19/,"August 13, 2020",Izahaki Mwacha
Bwalo La Milandu Lalamula Boma Lipereke Chipepeso Kwa Amayi Omwe Anagwiliridwa Kwa Msundwe,"Bwalo la High Court mu mzinda wa Lilongwe lalamula boma kuti lipereke chipepeso cha ndalama kwa amayi ndi atsikana 18 omwe anagwiliridwa ndi apolisi kwa Msundwe ndi M’bwatalika m’boma la Lilongwe. Bwaloli lalamula kuti ndalamazi ziperekedwe kwa amayiwa pakatha masiku 21. Chimkwezule: Takondwa ndi chigamulo chimenechi Mwazina bwaloli lalamulanso apolisi kuti apereke lipoti la kafukufuku wawo pa nkhaniyi pasanathe masiku 30 kuchokera pa tsiku lomwe chigamulochi chaperekedwa komanso kuti apolisi onse omwe akukhudzidwa ndi nkhaniyi amangidwe. Poyankhula ndi Radio Maria Malawi, Judge Kenyatta Nyirenda atapereka chigamulochi, President wa bungwe lama Lawyer achizimayi mdziko muno la Women Lawyers Association (WLA) mayi Tadala Chimkwezule omwe bungwe lawo linayimira amayi ogwiliridwawa pa mlanduwu, ati ndi okondwa ndi chigamulochi kaamba koti amayiwa adutsa mu nyengo yovuta kwambiri mu miyezi khumi yapitayi ndipo ndi koyenera kuti apolisi akalakwira anthu nawonso adzilandira chilango. “Ndife osangalala kwambiri kamba ka chigamulo chimenechi, tikunena izi kamba koti apolisi akalakwira anthu ndi koyenera koti pazitsatidwa njira zolondola kuti apolisiwa awapepese anthuwo,” anatero mayi Chimkwezule. Pamenepa iwo ati posachedwapa akhala akubwelera ku bwalo la milandu kuti akakhale pansi ndi mlembi wa mabwalo a milandu ndi kuwunika ndalama zomwe mayi aliyense akuyenera kulandira ngati chipepeso.",https://www.radiomaria.mw/bwalo-la-milandu-lalamula-boma-lipereke-chipepeso-kwa-amayi-omwe-anagwiliridwa-kwa-msundwe/,"August 13, 2020",Izahaki Mwacha
Boma Lasintha Ganizo Lake Pa Nambala ya Anthu Osonkhana M’matchalitchi,"Boma lasintha ganizo lake pa nkhani yochepetsa chiwerengero cha anthu osonkhana m’malo a mapemphero. Izi zadziwika pa msonkhano wa atolankhani omwe komitiya boma yowona za mliri wa COVID-19 mdziko muno yachititsa lero madzulo ku BICC mu mzinda wa Lilongwe. Pamenepa boma lati tsopano lasintha ganizo lake loti anthu khumi okha ndi omwe azikumana ku malo opemphelera ndipo m’malo mwake labwezeretsa kuti anthu okumana ku malowa asamapyole 100 komanso azitsatira njira zonse zomwe a zaumoyo akulimbikitsa pofuna kupewa mliriwu. Kulengezaku kwachitika patadutsa maola ochepa akuluakulu a boma atakumana ndi oyimilira zipembedzo mdziko muno kukambirana za nkhaniyi. Nduna ya zaumoyo a Khumbidze Kandodo Chiponda, nduna ya zofalitsa nkhani a Gospel Kazako, m’modzi mwa apampando a komitiyi Dr. John Phuka komanso mlembi wamkulu mu unduna wa zaumoyo Dr. Charles Mwansambo ndi ena mwa akuluakulu omwe anali nawo pa msonkhanowu polengeza izi. Magulu osiyanasiyana anadzudzula boma pokhazikitsa ndondomeko zatsopanozi popanda kufunsa maganizo a mbalio zokhudzidwa.",https://www.radiomaria.mw/boma-lasintha-ganizo-lake-pa-nambala-ya-anthu-osonkhana-mmatchalitchi/,"August 13, 2020",Izahaki Mwacha
Papa Wati Akhristu Apewe Zinthu Zonyozetsa Ulemelero Wa Ena,"Mtsogoleri wa mpingo wa katolika pa dziko lonse Papa Francisco wati polimbana ndi mliri wa Coronavirus akhristu akuyenera kulimbananso ndi zonse zonyazitsa ulemelero wa anthu ena. Malinga ndi malipoti a Vatican Radio, Papa walankhula izi ku likulu la mpingowu ku Vatican. Iye wati mliri wa Coronavirus wabweretsa poyera kufunika kolemekeza ulemelero wa anthu ena komanso kufunika kosamala chilengedwe. Popitiriza maphunzitso ake pa za chikhalidwe cha anthu mogwirizana ndi maphunzitso a mpingo kapena kuti Social Doctrine of the Church, Papa Francisco wati pambali polimbana ndi mliri wa Coronavirus akhristu akuyenera kukumbukira kuti ali pa nkhondo inanso yolimbana ndi machitidwe omwe anyazitsa ulemerero wa anthu komanso kuti ntchito ina ndiyo yoonetsetsa kuti chilengedwe chikusamalilika. Iye wati mliri wa Coronavirus wakhudza aliyense kotero akhristu akuyenera kukumbukiranso udindo womwe ali nawo pa zinthu zinanso zomwe zikukhudza munthu aliyense monga nkhani ya ulemerero womwe munthu aliyense ali nawo komanso chilengedwe. “Ngati anthu salabadira kusamalira miyoyo ya anzao nkovuta kuti alemekeze chilengedwe,” watero Papa Francisco. Iye wayamikira onse omwe akuyetsetsa kusamalira miyoyo ya anthu anzao mpaka pofika kuika miyoyo yao yomwe pa chiswe. Papa Francisco wati nthenda ya Covid 19 si nthenda yokhayo pa dziko la pansi koma kuti mliriwu wabweretsa pa mbalambanda zinthu zambiri zolakwika zomwe zikuyenera kukonzedwa m’moyo wa anthu. Iye wati pali anthu omwe amangoonedwa ngati osafunikira oti angogwiritsidwa ntchito nkutaidwa uko. Papa’yu wati koma ngati anthu okhulupirira Mulungu zinthu sizikuyenera kukhala choncho popeza aliyense ngofunika pa maso pa Mulungu. Iye wati maphunzitso a msonkhano wachiwiri wa Vatican akunena momveka bwino ndi mosakuluwika za ulemerero womwe munthu aliyense ali nao kotero akhristu akuyenera kutsatira maphunzitso amenewa.",https://www.radiomaria.mw/papa-wati-akhristu-apewe-zinthu-zonyozetsa-ulemelero-wa-ena/,"August 12, 2020",Izahaki Mwacha
Mkhalakale mu MCP; Mayi Dinala Alowa M’manda,"Mwambo woyika m’manda m’modzi mwa a mkhalakale mu chipani cha Malawi Congress (MCP) malemu mayi Roseby Dinala wachitika lero mu mzinda wa Blantyre. Walowa m’manda- Mayi Dinala Mayi Dinala omwe anali wodziwika pa ndale amwalira lachiwiri pa 11 August 2020 ali ndi zaka 82 zakubadwa. Khwimbi la anthu linafika kudzakhala nawo pa mwambo wotsanzikana ndi Mayi Roseby Dinala omwe anali mkhalakale pa ndale mdziko muno. M’mawu ake ku mwambo wa malirowu, President wa dziko lino Lazarus Chakwera wati ndi wokhudzidwa kwambiri ndi imfayi komabe iye wati ndi wokondwa chifukwa mayi Dinala anali wokhulupirika pa ndale. Pambali pa President Chakwera kumwambowu kunafikanso akuluakulu a zipani zosiyana-siyana mdziko muno kuphatikizapo Mama Celicia Tamanda Kadzamira omwe anali m’modzi wa anthu omwe anayala nawo nkhata. Anthu ambiri adzawakumbukira mayiwa chifukwa anali munthu wosasunthika pa ndale za chipani cha Malawi Congress zomwe anayamba m’chaka cha 1959. Iwo anali mgulu la mbumba zoyambirira za President woyamba wa dziko lino Dr. Hastings Kamuzu Banda. Pambali pa ndale kuyambira m’chaka cha 1992 iwo analinso mayi wa mvano ku tchalitchi cha CCAP cha Saint Columbus mu mzinda wa Blantyre. Mayi Dinala anabadwa pa 8 August 1938 m’boma la Chiradzulu. Iwo anali mdzukulu wa a mfumu Mpama komanso mdzukulu wa a Lali Lubani.",https://www.radiomaria.mw/mkhalakale-mu-mcp-mayi-dinala-alowa-mmanda/,"August 12, 2020",Izahaki Mwacha
Khonsolo ya Boma la Dedza yati Ichilimika Pothana ndi Katangale,"Khonsolo ya boma la Dedza yati ichilimika pothana ndi katangale kudzera mu ndondomeko ya mphamvu ku wanthu. Bwanamkubwa wa boma la Dedza, Emmanuel Bulukutu ndi yemwe wanena izi pamene bomalo limakumbukira tsiku la mphamvu ku wanthu muno mu Africa (African Decentralization Day) limene limakumbulidwa pa 10 August chaka chili chonse. Bulukutu: Zathandiza kubweretsa chitukuko Iwo ati khonsolo ya Dedza ikugwira ntchito ndi mabungwe osiyanasiyana a boma komanso oyima pawokha kuti apititse patsogolo ntchito za mphamvu ku wanthu komanso kuchepetsa mchitidwe wa katangale mu ofesi za boma. “Nkhani ya mphamvu ku wathu ndi chida chimodzi chomwe chingatithesere katangale m’boma la Dedza lino ngakhalenso makhonsolo ena ndipo mphamvu ku wathu ndi njira yomwe imagwiritsa ntchito anthu eniake mothandizidwa ndi atsogoleri omwe anasankhidwa,” anatero a Bulukutu. Khonsolo ya boma la Dedza Pothilirapo ndemanga m’modzi mwa akuluakulu a bungwe lophunzitsa anthu zinthu zosiyanasiyana la NICE, a Patrick Siwinda ati kuphunzitsa anthu za mphamvu ku wanthu komanso kuyipa kwa katangale kwathandiza kuti anthu ayambe kulandira zitukuko zimene anapempha komanso kuchita kalondolondo pa zifukwa zimene zikuchititsa kuti zitukuko ziyime kapena kuchedwa kutha. “Kuchokera ku bungwe la NICE ndimafuna ndingosindika kuti zimene zikunenedwa ndi bwanamkubwa ndi m’mmene ntchito zakhala zikuyendera muno mu khonsolo ya Dedza ndipo takhala tikhuphunzitsa athu kuti mphamvu ku wathu ikutanthauza chiyani,” anatero a Siwinda.",https://www.radiomaria.mw/khonsolo-ya-boma-la-dedza-yati-ichilimika-pothana-ndi-katangale/,"August 12, 2020",Izahaki Mwacha
Apolisi ku Lilongwe Alanda Njinga za Moto 35,"Apolisi mu mzinda wa Lilongwe alanda njinga za moto makumi atatu ndi zisanu (35) kaamba koyenda pansewu popanda zoziyenereza. Benjamin: Eni njingazo samatsatira malamulo Malinga ndi wachiwiri kwa wofalitsa nkhani za apolisi m’boma la Lilongwe, Sergeant Foster Benjamin, apolisi achita izi pofuna kuchepetsa ngozi zomwe zingadze chifukwa cha mchitidwewu. Iwo ati eni njingazo samatsata malamulo a pansewu zomwe zimapereka chiwopsezo choyambitsa ngozi zapansewu m’bomalo. “Eni ake a njingawo samatsatira malamulo a pansewu ndiye titawona kuti ngozi zikuchuluka kwambiri tinapita ku nsewu ndi kukalanda njinga zokwana 35,” anatero Benjamin. Iwo ati eni njinga zina zokwana khumi apereka chindapusa ndipo azitenga komabe alangiza anthuwa kuti azitsatira malamaulo a pa nsewu.",https://www.radiomaria.mw/apolisi-ku-lilongwe-alanda-njinga-za-moto-35/,"August 12, 2020",Izahaki Mwacha
Papa Wabatiza Ana Awiri Omwe Anabadwa Mophatikana,"Mtsogoleri wa mpingo wa katolika pa dziko lonse Papa Francisco wapereka Sakramenti la Ubatizo kwa ana awiri omwe anabadwa mophatikana mitu. Malinga ndi malipoti a Vatican Radio, Papa wabatiza anawa ku likulu la mpingowu ku Vatican. Mayi ndi ana ake pambuyo pa opareshoni yowalekanitsa Papa Francisco wabatiza anawa chipatala cha ana cha likulu la mpingo wa katolika ku Rome, mdziko la Italy chitakwanitsa kupanga opareshoni yowasiyanitsa. Atsikana awiri Ervina ndi Prefina anabadwa mophatikana mitu zaka ziwiri zapitazo mdziko la Central African Republic. Malipoti ati mkulu woyendetsa chipatala cha ana cha Bambino Gesu chomwe ndi cha likulu la mpingo wa katolika ku Rome mdziko la Italy Mariella Enoc anali ku Bangui mdziko la Central African Republic komwe kulinso chipatala cha ana chomwe chimalandira thandizo kuchokera ku Vatican ndipo Papa Francisco adayendera chipatalachi pomwe anakacheza mdzikolo mchaka cha 2015. Atawaona anawa Enoc anaganiza zowatumza ku Rome moperekezedwa ndi mayi awo. Kwa chaka chathunthu madokotala akhala akuwapima atsikanawa kuti apeze njira yabwino yoti ndi kuwathandizira kuti choncho aliyense athe kukhala payekha osadalira ziwalo za thupi la mzake. Posachedwapa madokotala apanga opareshoni yowasiyanitsa mitu anawa yomwe malipoti akuti inayenda bwino. Ndipo ndi masiku apitawa omwewa pomwe Papa Francisco wabatiza anawa Ervina ndi Prefina kunyumba yake yomwe amakhala yotchedwa Casa Santa Marta ku likulu la Mpingo ku Vatican. M’mawu ake mayi wa anayu wati akuthokoza anthu osiyana-siyana omwe agwira ntchito yotamandikayi ndipo mwa njira ya padera wathokoza Papa Francisco chifukwa cha chithandizo chomwe akupereka kwa ana osiyana-siyana. Iye wati akufuna kuti nao anawa adzakhale madokotala kuti adzathandize anthu ena. Opareshoni ya anawa akuti inali ya maola 18 ndipo madokotala ndi anamwino opitirira 30 ndi omwe anagwira ntchitoyi. Elvina ndi Prefina anabadwa pa 29 June m’chaka cha 2018 pa tsiku lomwe Mpingo wa Katolika pa dziko lonse umachita chaka cha Petulo ndi Paulo Oyera.",https://www.radiomaria.mw/papa-wabatiza-ana-awiri-omwe-anabadwa-mophatikana/,"August 11, 2020",Izahaki Mwacha
Akatswiri pa Zamalamulo Ati Madandaulo a Mipingo ndi Omveka,"Akatswiri pa nkhani za malamulo mdziko muno ati atsogoleri a mipingo sakulakwitsa podandaulira boma kuti sanafunsidwe maganizo pa nkhani yoti anthu opitilira khumi asamasonkhane malo amodzi pofuna kupewa kufala kwa mliri wa Covid-19. Kanyongolo: Lamulo limayenda bwino mukamva maganizo a mbali zokhudzidwa M’modzi mwa akatswiriwa Professor Ngeyi Kanyongolo yemwenso ndi mphunzitsi wa zamalamulo ku sukulu ya ukachenjede ya Chancellor, wayankhula izi potsatira kutsamvetsetsana komwe kulipo pakati pa atsogoleri a mipingo ndi boma, kutsatira kukhazikitsidwa kwa lamulo lochepetsa chiwerengero cha anthu akamachita mikumano ikulu-ikulu komwe boma linalengeza pa msonkhano wa atolankhani lamulungu lapitali. Iye wapempha nduna yaza umoyo kuti ikambirane ndi a mipingo mwamsanga pofuna kuthetsa mpungwepungwe womwe ulipo padakali panowu. Pamenepa Professor Kanyongolo ayamikira maepiskopi a mpingo wa katolika povomereza kuti atsatira lamulo lomwe lakhadzikitsidwa podikilira zokambirana zomwe zikhalepo pakati pa mbali ziwirizi. “Boma latulutsa malamulo okhuza kupewa kwa Covid-19 ndipo lamulo lina likunena kuti anthu asasonkhane opitirira 10, ndipo tawonadi atsogoleri a mipingo ambiri akudandaula kunena kuti sanawachite consult. Palibe alamulo limanena kuti anthu afunsidwe maganizo awo koma nthawi zonse zimayenera kutero chifukwanso zikatero lamulo lija limagwira bwino ntchito yake,” anatero Kanyongolo. Madise: Boma ligwire ntchito ndi mipingo Polankhulapo katswiri winanso wa zamalamulo Dr. Sunduzwayo Madise wapempha boma kuti ligwire ntchito zake ndi atsogoleri a mipingo kuti zinthu ziyende bwino mdziko muno. Dr. Madise akufotokoza. “Choyamaba malamulo amene apangidwa pano akusiyana ndi malamulo omwe anapangidwa mwezi wa April ndipo pa nkhani ya matchalitchiyi tingopempha a matchalitchi agwire ntchito ndi boma kuti zinthu ziyende bwino,” anatero Madise.",https://www.radiomaria.mw/akatswiri-pa-zamalamulo-ati-madandaulo-a-mipingo-ndi-omveka/,"August 11, 2020",Izahaki Mwacha
Khonsolo ya Lilongwe Yalimbikitsa Anthu Kutsatira Ndondomeko Zatsopano Zopewera COVID-19,"Khonsolo ya mzinda wa Lilongwe yati ndi udindo wa mzika iliyonse kuwonetsetsa kuti akutsata njira zoyenera zopewera matenda a Covid-19. Mkulu wa mzindawu a John Chome ndi omwe anena izi lolemba ku Lilongwe pa zokambirana zokhudza momwe ntchito yolimbana ndi matendawa iziyendera mu mzindawu. Ku msonkhanowu kunafikanso nthumwi zochokera ku nthambi za chitetezo monga apolisi komanso asilikali a MDF, aphungu akunyumba ya malamulo oyimira madera a mumzinda wa Lilongwe, bwana mkubwa wa boma la Lilongwe komanso anthu ochita malonda A Chome ati khonsoloyi, iyesetsa kufikira mzika zake ndi uthenga okhudza ndondomekozi pofuna kuwathandiza mokwanira kuti atsatire ndondomekozi. Jiya: Ngati sitisamala apolisi alemera nazo “Aliyense mu mzinda uno wa Lilongwe pali lamulo lonena kuti tidzivala zotchinga kumaso ku ma public places ndipo capacity yama minibus ichepetsedwa ndi 60%,” anatero a Chome. M’mau ake, Alfred Jiya yemwe ndi phungu woyimira dera la pakati mu mzindawu anadandaula ndi chiganizo chomwe boma lachita pokhazikitsa ndondomekozi asadafunse magulu okhudzidwa ndipo wati sakukhulupilira kuti ndondomekozi zibala zipatso zoyenera. “Nkhawa ilipo ndi yonena kuti apolisi alemera ngati sizichita bwino kamba koti aziwumiriza anthu kupereka ndalama pamene alibe,” anatero Jiya. Iwo ati boma ngakhalenso khonsolo ikuyenera kuthandiza anthu ovutika powagulira chotchinga kukamwa osati kuwagwira ndi kumawasekera ku ndende.",https://www.radiomaria.mw/khonsolo-ya-lilongwe-yalimbikitsa-anthu-kutsatira-ndondomeko-zatsopano-zopewera-covid-19/,"August 11, 2020",Izahaki Mwacha
Mkulu Wina Wamangidwa Kamba Koba 6.5 milion kwacha za kampani ya Agora,"Apolisi m’boma la Mangochi amanga mkulu wa sitolo yogulitsa zipangizo za ulimi ya Agora, Patrick Nachuma pomuganizira kuti wasowetsa ndalama zokwana 6.5 Milion Kwacha za sitoloyo. Daudi: Mkuluyo anali Manager wa Agora Malingana ndi wachiwiri kwa wofalitsa nkhani za apolisi m’bomalo Sub-Inspector Amina Tepani Daudi, izi zadziwika pa 31 July 2020 ku malo a sitoloyi ku Maldeco m’bomalo. Akadaulo ofufuza momwe kampani yagwiritsira ntchito ndalama zake, akuti anapeza kuti mkuluyi amasowetsa ndalamazi zomwe zimasungidwa ku ma account a Bank komanso a Mpamba a sitoloyi. “Ndi zoonadi Nachuma wakhala akugwira ntchito pa Madelco Agora ngati Manager kwa zaka ziwiri ndipo iye anasowa pomwe gulu lolondoloza chuma cha kampaniyi linafika pa malowa kuzagwira ntchito,” anatero Daudi. Iye wati mkuluyu anagwidwa kwa Jali m’boma la Zomba ndipo wapezeka ndi ndalama zokwanira 5.4million kwacha.",https://www.radiomaria.mw/mkulu-wina-amangidwa-kamba-koba-6-5-milion-kwacha-za-kampani-ya-agora/,"August 11, 2020",Izahaki Mwacha
Papa Wati Mapemphero Ndi Ofunika Pokhazikitsa Chikondi,"Mtsogoleri wa mpingo wa katolika pa dziko lonse Papa Francisco wati mapemphero ali ndi kuthekera kokhazikitsa chikondi pakati pa anthu. Malinga ndi malipoti a Vatican Radio, Papa walankhula izi mu uthenga wake wopita ku chipani cha mu mpingo’wu cha Francisco Woyera wa Mtima Woyerayera wa Ambuye Yesu. Iye wati m’mapemphero muli mphamvu yobweretsa moyo watsopano ndi kukhazikitsa chikondi pakati pa anthu. Padakalipano papita zaka 100 chimwalilireni yemwe anayambitsa chipani cha Francisco Woyera wa Mtima Woyerayera wa Ambuye Yesu (Franciscan Minims of the Sacred Heart) yemwe ndi Maria Margherita Caiani Wodala. Pa chifukwa ichi Papa Francisco loweruka lapitali watumiza uthenga ku chipanichi. Mu uthengawo iye wati m’mapemphero muli mphamvu komanso kuthekera kokhazikitsa chikondi komanso moyo watsopano pakati pa anthu pa dziko lonse. Papa Francisco walimbikitsa masisitere a chipanichi kuti apitirize kugwira ntchito yolimbikitsa kubyzala mbewu ya chikondi pakati pa anthu kuti choncho anthu omwe akuwatumikira athe kukondanso Mulungu. Iye wakumbutsa asisitere’wa za kufunika kotumikira Mulungu modzichepetsa monga m’mene muyambitsi wa chipanichi anafunira potsanzira Yesu Khristu amene ngakhale anali Mulungu anadzichepetsa mpaka imfa ya pa mtanda. Kalata ya Papa Francisco yomwe walembera chipanichi loweruka lapitali pa 8 August ikutsegulira zochitikachitika zokondwerera moyo wa Maria Margherita Caiani Wodala. Zochitikachitikazi zidzafika pa chimake peni-peni chaka cha mawa pa 8 August. Chipani cha ma sisitere chotchedwa Franciscan Minims of the Sacred Heart anayambitsa ndi Maria Margherita Caiani m’chaka cha 1902 m’dziko la Italy. Iye anabadwa pa 2 November 1863 ndipo anamwalira pa 8 August 1921. Chipanichi chomwe chimayang’ana kwambiri moyo a ana ndi a chinyamata chikupezeka mmaiko a Italy, Brazil, Egypt, Sri Lanka ndi Israel.",https://www.radiomaria.mw/papa-wati-mapemphero-ndi-ofunika-pokhazikitsa-chikondi/,"August 10, 2020",Izahaki Mwacha
Dr. Shawa Alimbikitsa Amayi Apakati Kuti Adzidya Zakudya Za Magulu,"Katswiri owona zakudya za magulu komanso ubereki wabwino pakati pa amayi mdziko muno Dr. Mary Shawa walimbikitsa amayi omwe ali ndi pakati kuti adzidya zakudya za magulu komanso kumayamwitsa ana awo mwakathithi pomwe angochira kumene. Shawa: Kuyamwitsa mwakathithi nkofunika Iye analakhula izi pofotokozera Radio Maria Malawi pomwe imafuna kudziwa za ubwino wakudya zakudya za magulu, maka kwa amayi omwe ali ndi pakati komanso omwe angochira kumene. Mwazina iye walimbikitsa amayi omwe angochira kumene kuti adziyamwitsa ana awo mwakathithi ndi kumadya zakudya za magulu ndi cholinga choti thanzi lawo komaso la mwana wawo likhale la bwino komaso la mphamvu. “Kuyamwitsa mwana mwakathithi ndi kofunika kwambiri ndipo tonse timadziwa kuti pa 1,000 days pamene mayi amatenga pathupi amayenera kuti akhale wathanzi mpaka kufikira ayambe kuyamwitsa mwana mwakathithi,” anatero Dr. Shawa.",https://www.radiomaria.mw/dr-shawa-alimbikitsa-amayi-apakati-kuti-adzidya-zakudya-za-magulu/,"August 10, 2020",Izahaki Mwacha
Boma Lati Likambirana ndi Mipingo pa Nkhani Yoyimitsa Mikumano ya Anthu Mtchalitchi,"Mpingo wa katolika mdziko muno wati ndi odabwa ndi momwe boma lakhadzikitsira ndondomeko zatsopano zothandiza kupewa kufala kwa mliri wa Covid-19. Lamulungu, boma kudzera mwa nduna ya za umoyo limodzi ndi mkulu wa za malamulo Attorney General anafotokozera mtundu wa a Malawi ndondomeko zatsopano zomwe zayikidwa kuti anthu atsatire ngati mbali imodzi yothandiza kuti matenda a Covid-19 asapitilire kufala m’dziko muno. Ati ndi okhumudwa-Maepiskopi aku Malawi Imodzi mwa ndondomekozi ndi yoletsa mikumano ya anthu oposa khumi zomwe zadabwitsa ma episkopi a mpingowu mdziko muno ponena kuti boma limayenera kukambirana ndi mbali zokhudzidwa asanalengeze za lamulo latsopanoli. “Ndi zodandaulitsa kamba koti akhritsu amalimbikitsidwa kutsatira njira zonse zopewera matenda a covid-19 m’malo opempherera ndipo boma silinatidziwitse komanso kutifusa maganizo pa izi,” inatero kalatayo. Kalatayo yati kamba kolemekeza malamulo a dziko lino, mikumano yonse ya mapemphero iyime kufikira mtsogolo ndipo akhristu azikumana m’makomo ndi kumapemphera akudikira kuti maepiskopiwa akambirane ndi boma za kufunika kwa mapemphero. Padakalipano nduna yowona za umoyo mdziko muno mayi Khumbidze Kandodo Chiponda ati amva madandaulo onse ndipo posachedwapa akhala akukambirana ndi a mipingo ndi zipembedzo pa nkhaniyi. Ndunayi yanena izi kudzera mu kalata yomwe undunawu watulutsa patangopita maola ochepa maepiskopiwa atatulutsa kalata yawo ndipo kalatayi yasayinidwa ndi ndunayi.",https://www.radiomaria.mw/boma-lati-likambirana-ndi-mipingo-pa-nkhani-yoyimitsa-mikumano-ya-anthu-mtchalitchi/,"August 10, 2020",Izahaki Mwacha
Alamulidwa Kuti Apereke Chindapusa Kamba Kopezeka ndi Makhwala a Chipatala Popanda Chilolezo,"Bwalo loyamba la milandu la Nkhunga m’boma la Nkhotakota lalamula bambo wina kukakhala ku ndende kwa chaka chimodzi kapena kupereka ndalama yokwana 150 Thousand Kwacha atapezeka ndi mankhwala a chipatala popanda chilolezo. Wofalitsa nkhani za apolisi m’bomalo, Sub Inspector Ignatius Esau watsimikiza za nkhaniyi. Malinga ndi Essau, bambo-yu ndi Wiskesi Chikweya wa zaka 36 ndipo anamangidwa pa 30 July chaka chino atapezeka ndi mankhwala monga LA, Indosen ndi ena ambiri. Padakali pano mkuluyu akuti wapereka ndalamayo. “Ndi zoonadi kuti khothi la magistrate kuno ku Dwangwa lagamula kuti a Wiskesi Chikweya apereke chindapusa cha 150 thousand-kwacha kapena akakhale ku ndende chaka chimodzi kamba kopezeka ndi mnkhwala a chipatala osiyana-siyana,” anatero Sub Inspector Esau. Iwo ati bamboyu atafufuzidwa zikuwonetsa kuti makhwalawa amawapeza molumikizana ndi anthu ena omwe ndi a zachipatala.",https://www.radiomaria.mw/alamulidwa-kuti-apereke-chindapusa-kamba-kopezeka-ndi-makhwala-a-chipatala-popanda-chilolezo/,"August 7, 2020",Izahaki Mwacha
Apolisi ku Balaka Amanga Madalaivala Osatsata Malamulo a Kanyamulidwe ka Anthu,"Apolisi m’boma la Balaka, ati ayamba kumanga madalaivala omwe sakutsata malamulo a kanyamulidwe ka anthu mu galimoto zawo, ngati njira imodzi yopewera kufala kwa mliri wa Covid-19. Ena akunyamulabe anthu ochuluka pa mpando Malinga ndi wachiwiri kwa m’neneri wa apolisi m’bomalo Sergeant Precious Makuta, apolisiwa azikatsekera mchitolokosi dalaivala aliyense amene akunyamula anthu oposera awiri pa mpando. Iwo atinso agwira ntchito yofalitsa uthenga wa kapewedwe ka nthenda ya Covid-19 ku madera akumidzi, pogwiritsa ntchito galimoto ya chimkweza mawu. “Pozindikira kuti cholinga cha Malawi Police Service ndi kuteteza miyoyo komanso katundu wa anthu, ife kuno ku Balaka tikutengapo gawo kwambiri pofalitsa uthenga wa COVID-19 kuti tingayipewe bwanji pogwiritsa ntchito mchimkuza mawu,” anatero Sergeant Makuta. Iwo ati chidwi chawo kwambiri chili pa achinyamata kamba koti akuyenda-yenda chifukwa cha kutsekedwa kwa sukulu choncho ati apitiriza pofalitsa uthenga wa kapewedwe ka matendawa pogwiritsa ntchito njirayi.",https://www.radiomaria.mw/apolisi-ku-balaka-amanga-madalaivala-osatsata-malamulo-a-kanyamulidwe-ka-anthu/,"August 7, 2020",Izahaki Mwacha
Papa Wasankha Mamembala 13 a Bungwe Lowona za Chuma ku Vatican,"Mtsogoleri wa mpingo wa katolika pa dziko lonse, Papa Francisco wasankha mamembala atsopano a bungwe lowona momwe chuma chimayendera ku likulu la mpingowu ku Vatican. Malinga ndi malipoti a Vatican Radio, Papa lachinayi wasankha mamembala atsopano khumi ndi atatu (13) a bungweli lomwe limatchedwa Vatican’s Council for the Economy. Mwa mamembala onse a bungweli omwe alipo khumi ndi asanu (15), asanu ndi atatu (8) ndi ma Cardinal ndi ma episkopi pamene asanu ndi awiri (7) ndi akhristu eniake ndipo mwa akhristu eniake asanu ndi awiriwa asanu ndi m’modzi ndi amayi omwe ndi akatswiri pa nkhani za momwe chuma chimayendera. Papa Francisco anakhazikitsa bungweli pa 24 February mchaka cha 2014 kudzera m’kalata yake yotchedwa Fidelis dispensator et prudens. Iye anachita izi pofuna kubweretsa kusintha pa momwe chuma chimagwiritsidwira ntchito,makamaka kuti ntchito zonse zokhudza chuma zizichitika poyera popewa chinyengo chosiyanasiyana. Cholinga cha bungweli ndi kupereka ulangizi pa nkhani za chuma ku ma ofesi, ma dipatimenti a likulu la Mpingo wa Katolika komanso kupereka ulangizi pa nkhani za chuma ku ma bungwe omwe amagwira ntchito ndi Vatican. Vatican ngati dziko loima pa lokha monga mmene aliri maiko ena onse limatsata mfundo zovomerezeka pa dziko lonse la pansi za kayendetsedwe ka chuma.",https://www.radiomaria.mw/papa-wasankha-mamembala-13-a-bungwe-lowona-zachuma-ku-vatican/,"August 7, 2020",Izahaki Mwacha
"Kumangidwa Kwa Msika, Malo Okwelera Bus Akuti Kukweza Chuma Cha Khonsolo ya Zomba","Boma lati kumangidwa kwa msika wa Songani komanso malo okwelera bus pa Thondwe, zithandiza kuti khonsolo ya boma la Zomba izitolera ndalama zochuluka zogwilira ntchito za chitukuko. Nduna yowona za maboma aang’ono ndi chitukuko cha madera akumidzi a Lingson Belekanyama ndi omwe anena izi pamene anayendera ntchito yomanga zitukuko ziwirizi m’boma la Zomba. Iwo ati ndi okondwanso kuti makampani omwe akugwira ntchitoyi ndi achiMalawi komanso anthu ambiri alembedwa ntchito. “Tawona malo onse ndipo ife takhutira kwambiri. Malo okwelera bus awa athandiza kuti galimoto zisamachulukane komanso mkati mwa depot mukhala masitolo omwe anthu adzigulamo katundu,” anatero a Belekanyama. M’mawu ake, wapampando wa khonsolo ya boma la Zomba, khansala Baster Chirwa wati zitukukozi zipindulira anthu ochita malonda m’maderawa komanso khonsoloyo ipindula pa chuma.",https://www.radiomaria.mw/kumangidwa-kwa-msika-malo-okwelera-bus-akuti-kukweza-chuma-cha-khonsolo-ya-zomba/,"August 6, 2020",Izahaki Mwacha
Amuna Awiri Alamulidwa Zaka 7 pa Mlandu Wakuba Ku Lilongwe,"Bwalo la milandu mu mzinda wa Lilongwe lalamula amuna awiri kuti akakhale ku ndende ndi kukagwira ntchito ya kalavula gaga kwa zaka 7 kaamba kopezeka olakwa pa mlandu wakuba mu mzindawu. Bwaloli linamva kudzera kwa wapolisi woyimira boma pa mlanduwu, Sergeant Chimwemwe Chinseu kuti amunawa Aspello Msonthi wa zaka 31 komanso Rodwell Phiri wa zaka 32 akhala akunamiza anthu powabwereka njinga zamoto zomwe pambuyo pake amangoziba osabweza kwa eni akewa. Apolisi atamva izi anayamba ntchito yofunafuna amunawa ndipo anawagwira pamodzi ndi njinga zomwe akhala akubazi zomwe pa nthawiyo zinalipo zisanu. Atakawonekera ku bwaloli amunawa anapezeka olakwa pa mlanduwu. Popereka chigamulo chake First Grade Magistrate Robert Botha anati wapereka chigamulochi kaamba koti milandu ngati iyi ikuchulukira kwambiri mu mzindawu ndipo ngati pali ena omwe ali ndi khalidweli atengerepo phunziro. Aspello Msonthi amachokera m’mudzi M’biya mfumu yayikulu Chakhaza mboma la Dowa pomwe Rodwel Phiri amachokera m’mudzi wa Makiyoni mfumu yayikulu Mwanza m’boma la Salima.",https://www.radiomaria.mw/amuna-awiri-alamulidwa-zaka-7-pa-mlandu-wakuba-ku-lilongwe/,"August 6, 2020",Izahaki Mwacha
Boma Lati Liyesetsa Kuteteza Anthu a Ulumali,"Unduna owona kuti pasakhale kusiyana pakati pa amayi ndi abambo komanso chisamaliro cha anthu, wati uyesetsa kuteteza maufulu a anthu a ulumali mdziko muno. Nduna mu undunawu mayi Patricia Kaliati awuza Radio Maria Malawi kuti mwazina anthu omwe ali ndi ulumali akuyenera kupatsidwa zoyenelera zowathandiza kupeza zosowa kuti miyoyo yawo ikhale yabwino. Iwo alankhula izi pomwenso pakhala pali milandu yochuluka yokhudza kuphwanyiridwa ufulu kwa anthu omwe ali ndi khungu la chialubino. “Milandu ilipo 169 ndipo takamba ndi unduna wa za malamulo komanso ma judge kuti atithandize kukamba milandu imeneyi ithe chifukwa milanduyi inayamba kalekale,” anatero mayi Kaliati. Polankhulapo mkulu wa bungwe lowona za anthu a khungu la chialbino la Association of People with Albinism in Malawi (APAM) Ian Simbota wati nkhaniyi ndi yosangalatsa kamba koti lakhala lili khumbo lawo kuti milanduyi idziyenda mwa chilungamo.",https://www.radiomaria.mw/boma-lati-liyesetsa-kuteteza-anthu-a-ulumali/,"August 6, 2020",Izahaki Mwacha
Papa Wadzudzula Mchitidwe Wogwiritsa Ntchito Zida za Nuclear,"Mtsogoleri wa mpingo wa katolika pa dziko lonse Papa Francisco wadzudzula mchitidwe wogwiritsa ntchito zida zowopsa za nyukiliya. Malinga ndi malipoti a Vatican Radio, Papa walankhula izi mu uthenga wake wopita kwa gavanala wa dera la Hiroshima mdziko la Japan pomwe anthu mdzikolo akukumbukira za mabomba owopsa kwambiri omwe adaponyedwa ku deralo. Iye wati m’chitidwe wosunga komanso kugwiritsa ntchito zida zoopysa za nyukiliya ndi woipa kwambiri ndipo ukuyenera kutha. 6 August chaka chilichonse ndi tsiku losaiwalika kwa anthu a mdziko la Japan kamba koti pa tsikuli zaka 75 zapitazo m’chaka cha 1945 asilikali a nkhondo a dziko la America adaponya mabomba owopsa kwambiri a nyukiliya ndi kupha anthu pafupi 140,000. Pa chifukwa ichi Papa Francisco wadzudzula m’chitidwe wogwiritsa ntchito zida zoopysa za nyukiliya. “Mchitidwe wosunga komanso wogwiritsa ntchito zida zoopysa za nyukiliya ndi woipa ndipo ukuyenera kutheratu,” watero Papa Francisco mu uthenga wake pa tsikuli kwa Hidehiko Yusaki yemwe ndi gavanala wa dera la Hiroshima m’dziko la Japan. Iye wati ali pafupi ndi anthu onse mdzikolo ndipo wati akufunira mafuno abwino onse omwe akonza zochitika pa tsikuli ndi onse omwe akutenga nao mbali mmagawo osiyana-siyana koma osaiwalanso awo omwe adapulumuka ndipo adakalipo mpaka lero. Mu uthengawo Papa’yu wati akukumbukira za ulendo wake wokacheza m’dzikolo chaka chatha makamaka mikumano yomwe adachita ndi achinyamata omwe iye wati amafunitsitsa mtendere nthawi zonse. Iye wati sakuiwalanso anthu osowa a mdzikolo omwe iye wati ndi anthu omwe amavutika kwambiri ngati m’dziko muli nkhondo. Papa Francisco watsindika za kufunika kwa mtendere ponena kuti mtendere sungakhalepo pa dziko ngati anthu adalira zida makamaka zida zake zoopysa ngati za nyukiliya.",https://www.radiomaria.mw/papa-wadzudzula-mchitidwe-wogwiritsa-ntchito-zida-za-nuclear/,"August 6, 2020",Izahaki Mwacha
Kwelepeta Wati Anthu Ochoka ku South Africa Akupereka Chiopsezo ku Dera Lake,"Phungu wa nyumba ya malamulo mdera la Zomba Malosa, Grace Kwelepeta wadandaula kuti khalidwe la anthu omwe akuchoka mdziko la South Africa kaamba ka mliri wa Covid-19 ndipo akufikira ku Domasi Teachers Training College, likuyika pa chiwopsezo miyoyo ya anthu a mderalo. Kwelepeta: Akafika akungoyendayenda Kwelepeta wauza Radio Maria Malawi kuti anthuwa akumangoyenda mwachisawawa kupita m’midzi yozungulira malowa komwe akumakagulitsa katundu yemwe abwera naye. Pemenepa iye wapempha boma kuti lipeze njira zabwino zosamalira anthuwa kuti asamatuluke mu mpandawu mwachisawawa kutinso anthu okhala madera ozungulira malowa akhale otetezeka ku nthendayi. “Azibale athuwa akabwera kuti akhale kuma hostel sizikutheka kamba koti akumayendayenda m’misewu zomwe zikuyika pa chiopsezo cha anthu a m’midzi chifukwa choti ena mwa iwo akumagulitsa katundu m’midzi  kuti apeze transport yopita kwawo,” anatero Kwelepeta. Pamenepa iye wapempha boma kuti lipeze njira zapadera zotetezera anthuwa komanso anthu a mdera lake ku kachilomboka komwe kasautsa kwambiri pa dziko lonse.",https://www.radiomaria.mw/kwelepeta-wati-anthu-ochoka-ku-south-africa-akupereka-chiopsezo-ku-dera-lake/,"August 5, 2020",Izahaki Mwacha
Bambo Wina Amangidwa Kamba Konamizira Kukhala Wapolisi,"Apolisi aku Lingadzi m’boma la Lilongwe akusunga mchitokosi bambo wina wa zaka 29 kamba konamizira kukhala wapolisi. James atavala ngati wapolisi Malinga ndi wofalitsa nkhani ku polisiyi Sergeant Salome Zgambo, mkuluyu Chikumbutso Jimmy James wakhala akunamiza anthu kuti iye amagwira ntchito ku polisi ya Kanengo ndipo anthu ena ndi omwe anatsina khutu apolisi atadabwa naye kaamba koti njinga zamoto komanso zakapalasa zomwe amalanda kwa anthu amapita nazo kunyumba kwake osati ku polisi. Apolisiwa anapita kunyumba kwa mkuluyu kwa Senti komwe anamupeza ndi uniform ya apolisi ya mtundu wa kamofuleji yomwe ndi mathalauza awiri, malaya, jombo, chipewa komanso ndodo ya apolisi. Apolisiwa anamupezanso mkuluyu ndi katundu wina yemwe ndi njinga yakapalasa komanso kanema wa mtundu wa Plasma. Atamufunsa, mkuluyu akuti analephera kufotokoza komwe anatenga katunduyu ndipo apolisiwa ati akufufuzabe za nkhaniyi. Chikumbutso Jimmy James amachokera m’mudzi mwa Kaphale mfumu yaikulu Tambala m’boma la Dedza.",https://www.radiomaria.mw/bambo-wina-amangidwa-kamba-konamizira-kukhala-wapolisi/,"August 5, 2020",Izahaki Mwacha
Asisiteri Obindikira Ati Athandiza Popemphelera Chibalalitso cha Mpingo,"Chipani cha asisitere obindikira mdziko muno cha Poor Clares, chati chithandiza mpingo kukonzekera bwino chibalalitso pochulutsa mapemphero. Mkulu wa chipanichi mdziko muno Sister Mary Monica Phiri ndi omwe anena izi pambuyo pa maphunziro a chibalalitso cha mpingo omwe ofesi yowona za utumiki wa a Papa inakonzera asisteriwa. Mwakhwawa: Tawapempha kuti apemphere mowirikiza Iwo ati maphunziro omwe alandira pa tsikuli awathandiza kwambiri kaamba koti iwo ngati mbali imodzi ya mpingo, athandiza pochita mapemphero kawiri-kawiri kuti chibalalitso cha chaka chino chiyende bwino. “Maphunziro ife tawalandira ndi manja awiri mosangalala maka-maka zakhuza kwambri udindo wathu opemphelera mpingo ndiye ife mbali imodzi yomwe titapange ndi kupemphera mowirikiza kuti tibalalitse mawu a Mulungu ponseponse,” anatero Sister Monica. Poyankhulapo mkulu wa mu ofesi yowona za utumuki wa a Papa kuno ku Malawi, bambo Vincent Mwakhwawa ati ofesi yawo ili ndi ntchito yayikulu yophunzitsa akhristu onse kuti amvetse bwino zachibalalitso cha mpingo. “Timadzapereka uthenga umene a Papa anatituma kuti tipereke ku nyumba zobindikira zonse, a Papa akufunitsitsa kuti mu nyengo ino ya COVID utumiki upite patsogolo ndipo anatipempha kuti tiwapemphe kuti apemphere mowirikiza,” anatero Bambo Mwakhwawa. Iwo ati aphunzitsanso asisiteriwa za momwe ofesi yawo ikugwilira ntchito pophunzitsa akhritsu za chibalalaliso cha mpingo.",https://www.radiomaria.mw/asisiteri-obindikira-ati-athandiza-popemphelera-chibalalitso-cha-mpingo/,"August 5, 2020",Izahaki Mwacha
Papa Wati Dziko la Lebanon Likufunika Mapemphero Apadera,"Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi ngozi yowopsa yomwe yachitika mdzikolo la Lebanon. Malinga ndi malipoti a Vatican Radio, Papa walankhula izi lachitatu ku likulu la mpingo ku Vatican. Iye wapempha anthu kuti achite mapemphero opempherera anthu mdzikolo ndipo wati ndi wokhudzidwa kamba koti ngoziyi yaononga kwambiri. “Tiyeni tipempherere mabanja onse omwe akhudzidwa ndi ngoziyi komanso onse omwe akupereka chithandizo chosiyanasiyana pa nthawi imeneyi kuti ntchito yawo iyende bwino,” watero Papa Francisco. Ngozi yoopsa yachitika lachiwiri ku Beirut m’dziko la Lebanon. Malipoti akuti ngoziyi yachitika potsatira kuphulika kwa katundu wina yemwe amagwiritsidwa ntchito popanga feteleza komanso mabomba ndipo katunduyu anamulanda mu sitima ina yonyamula katundu mchaka cha 2014 ndipo amamusunga pa doko lina la nyanja ya Mediterranean mdzikolo. Mphamvu ya kuphulika kwa katunduyu yomwe akuti inamveka ngati chivomerezi inafika ku madera akutali kwambiri pa mtunda wa ma kilometre 150. Malinga ndi bungwe la Red Cross anthu 100 afa ndipo ena 4000 avulala ndipo pali chiyembekezo kuti chiwerengerochi chikwera kaamba koti anthu ambiri akusowabe. Kuphatikiza apo nyumba zambiri zagwa ndipo anthu osaneneka akusowa pokhala.",https://www.radiomaria.mw/papa-wati-dziko-la-lebanon-likufunika-mapemphero-apadera/,"August 5, 2020",Izahaki Mwacha
Bungwe la St. Vincent De Paul Lati Lidzipereka Poteteza Akhritsu A Katolika Ku Mliri wa COVID-19,"Bungwe la Society of St. Vincent De Paul lati liwonetsetsa kuti akhristu a mpingo wa katolika mdziko muno ndi otetezeka ku mliri wa COVID-19. Mkulu wa bungweli mdziko muno a Charles Kimu anena izi loweruka pamene amagawa zipangizo zodzitetezera ku kachilombo ka Coronavirus kwa akhristu amu parishi ya Nchalo mu dayosizi ya Chikwawa ndipo katunduyu ndi wa ndalama zokwana 481 sauzande kwacha. Iwo ati akuyembekezera kupereka katundu wa mtunduwu m’madayosizi onse asanu ndi atatu a mpingo wa katolika mdziko muno ndi cholinga choti akhristu akhale otetezeka ku kachilomboka pamene akuchita miyambo yosiyanasiyana ya mapemphero. “Cholinga chathu ndi choti tithe kufikira akhritsu anzathu kuti tiwagawire zipangizo kuti ziwathandize kudziteteza ku mliri wa COVID-19,” anatero a Kimu. Polandira katunduyu m’malo mwa akhristu a dayosizi ya Chikwawa, wapampando wa bungwe la St. Vincent De Paul mu dayosizi ya Chikwawa a Christopher Sande anati ndi okondwa chifukwa thandizoli lafika mu nthawi yake pamene mpingo wayamba kulimbikitsa akhristu kuvala tinsalu totchinga pakamwa ndi mphuno ku miyambo yonse ya mapemphero. “ndife osangalala ndi onyadira chifukwa bungweli latithandiza ndi katundu odzitetezera ku nthenda ya COVID-19 ndipo tikamugwiritsa ntchito pamene tukuchita mikumano yathu,” anatero a Sande.",https://www.radiomaria.mw/bungwe-la-st-vincent-de-paul-lati-lidzipereka-poteteza-akhritsu-a-katolika-ku-mliri-wa-covid-19/,"August 4, 2020",Izahaki Mwacha
Bungwe la White Ribbon Lati Amayi Ambiri Akupitilira Kufa Kamba Ka Ubereki,"Bungwe la White Ribbon Alliance lapempha kuti pakhale mgwirizano pakati pa mabungwe omwe si a boma omwe amagwira ntchito za umoyo komanso anthu omwe amagwira ntchito modzipereka m’madera akumidzi, pa ntchito yolimbana ndi imfa za amayi pobereka. Mkulu wa bungweli mdziko muno a Hester Nyasulu anena izi m’boma la Zomba pa mkumano wawo ndi mabungwe omwe amagwira ntchito za umoyo m’bomalo komanso anthu omwe amgwira ntchito modzipereka m’madera akumidzi a bomalo. Iwo ati ndi zomvetsa chisoni kuti amayi akupitilirabe kukukumana ndi mavuto monga kusapatsidwa ulemu komanso kusowa malo a chinsinsi pa nthawi yobereka. “Zina zomwe akhala akunena ndi kusalandira ulemu weni weni komanso privacy pobereka ngakahalenso ukhondo ndiye izi ndi zomwe takambirana lero kuti mavuto amenewa tingawathetse bwanji,” anatero a Nyasulu. M’mawu ake mlembi wa mabungwe omwe si a boma omwe amagwira ntchito m’boma la Zomba a Oscar Lihoma ayamikira ntchito yochepetsa imfa za uchembere yomwe bungwe la White Ribbon Alliance likugwira mdera la Zomba Likangala. “Tiyamikire kwambiri bungwe limeneli kamba koti likuthandiza kuti ntchito z aumoyo m’boma lino ziyende bwino,” anatero a Lihoma.",https://www.radiomaria.mw/bungwe-la-white-ribbon-lati-amayi-ambiri-akupitilira-kufa-kamba-ka-ubereki/,"August 4, 2020",Izahaki Mwacha
Anthu Ambiri Odwala COVID-19 M’boma La Mangochi Akuchira,"Mkulu owona zoteteza anthu ku matenda osiyanasiyana m’boma la Mangochi, Kondwani Mamba wati ndi okhutira ndi momwe ntchito yolimbana ndi nthenda ya COVID-19 ikuyendera m’bomalo. Mamba amalankhula izi pa msonkhano wa atolankhani pomwe amafotokozera m’mene ntchitoyi ikuyendera m’bomalo. Iye wati potengera m’mene chiwerengero cha anthu opezeka komanso ochira ku nthendayi sabata yapitayi chilili, zasonyeza kuti anthu ambiri akutsatira njira zozitetezera kutenga kachilomboka m’bomali.  Sabata yathayi anthu anayi ndi omwe apezeka ndi nthendayi ndipo anthu 11 achira ku nthendayi. “Chiwerengero cha anthu omwe akudwala matenda a Corona chafika pa 128 ndipo tikawonesetsa anthu omwe akudwala matendawa akuchepera-cheperabe komanso anthu 90 mwa anthuwa achira,” anatero Mamba. Iwo ati ofesi yowona za umoyo yachita mgwirizano ndi anthu m’bomali kuti kachilomboka kasapitirire kufala.",https://www.radiomaria.mw/anthu-ambiri-odwala-covid-19-mboma-la-mangochi-akuchira/,"August 4, 2020",Izahaki Mwacha
Papa Wadzudzula Chiwembu Chomwe Chakhuza Cathedral ya Mdziko la Nicaragua,"Mtsogoleri wa mpingo wa katolika pa dziko lonse, Papa Francisco wadzudzula za uchifwamba zomwe zachitika mu Cathedral ina ya mpingowu mdziko la Nicaragua. Polankhula kwa anthu omwe anasonkhana pa bwalo la Saint Peter’s Square komanso ku dziko lonse la pansi kudzera pa wayilesi ya kanema ndi makina a intaneti, Papa Francisco wadzudzula za uchifwamba zomwe munthu wina wachita poponya bomba mu Cathedral ya mpingo wa katolika yotchedwa Immaculate Conception mu mzinda wa Managua omwe ndi likulu la dziko la Nicaragua. Bombalo akuti lawononga zinthu zosiyanasiyana mu Cathedral-yo kuphatikizapo mtanda womwe anthu mdzikolo amaulemekeza kwambiri womwe unapangidwa zaka zoposa 300 zapitazo. “Ndikulingalira za anthu a m’dziko la Nicaragua omwe ali pa chisoni kaamba ka za uchifwamba zomwe zachitika mu Cathedral ya Immaculate Conception. Abale ndi alongo a m’dziko la Nicaragua ndili nanu limodzi m’mapemphero,” watero Papa Francisco. M’mawu ake Cardinal Leopoldo José Brenes yemwe ndi Archbishop wa Archdiocese ya Managua wadzudzula zomwe zachitikazi ponena kuti ndi uchifwamba weniweni ndipo iye wati akukhulupirira kuti izi zachitika pofuna kuopseza mpingo wa katolika kuti ukhale chete pa nkhani zosiyanasiyana zomwe zikuchitika mdzikolo. Za uchifwambazi zachitika lachisanu lapitali pa nthawi yomwe pali kusamvana pakati pa mpingo wa katolika ndi boma m’dziko la Nicaragua.",https://www.radiomaria.mw/papa-wadzudzula-chiwembu-chomwe-chakhuza-cathedral-ya-mdziko-la-nicaragua/,"August 4, 2020",Izahaki Mwacha
Boma Lati Silisekera Anthu Kukhala Mdziko Muno Opanda Chilolezo,"Boma lati sililekelera kuti anthu omwe si mzika za dziko lino adzikhala mdziko muno popanda chilolezo. Chimwendo Banda: Sitilekelera zimenezi Nduna yowona za chitetezo cha mdziko a Richard Chimwendo Banda ndi omwe anena izi pamene anayendera ofesi yowona zolowa ndi kutuluka ya mchigawo chakumvuma kwa dziko lino m’boma la Mangochi. Pamenepa a Banda alangiza ogwira ntchito ku nthambi-yi kuti agwire ntchito modzipereka powonetsetsa kuti palibe akuhala kapena kugwira ntchito mdziko muno popanda chilorezo. “Ndi udindo wathu ngati boma kugwirizana nawo ndi kuwathangatira monga mowe mukuziwa kuti dera linoli layandikana ndi dziko la Mozambique ndiye kuti pamakhala kulowa ndi kutuluka mdziko muno popanda chilolezo kotero izi nzosayenera,” anatero a Banda. Polankhulapo mkulu wa nthambi yowona zaolowa ndi kutuluka mchigawo chakumvuma kwa dziko lino a Vivian Kasambo kubwera kwa ndunayi kuthandizira kuti ntchito zina za ofesiyi ziyambe kuyenda bwino. “Kholo likabwera pakhomo timasangalala ndipo kubwera kwawo kwatithandiza kuti tidziwa ma policies amene boma lakhazikitsa ndipo pakutero tigwira ntchito m’mene a President komanso a Vice awo akufunira,” anatero a Kasambo.",https://www.radiomaria.mw/boma-lati-silisekera-anthu-kukhala-mdziko-muno-opanda-chilolezo/,"July 31, 2020",Izahaki Mwacha
Moto Watentha Mbali Ina ya Chipatala cha Balaka,"Moto watentha mbali ina ya chipatala cha boma la Balaka. Malinga ndi mkulu owona za umoyo m’bomalo Dr. Eugine Katenga Kaunda, chomwe chayambitsa motowu sichikudziwika ndipo motowu watentha ku kitchen, kolembetsera, kosungira katundu wa chipatalachi komanso kochapira. Chipatala cha Balaka chikupsa Padakali pano palibe yemwe wavulala pa ngoziyi ndipo odwala omwe anagonekedwa pa chipatalachi atumizidwa mzipatala za Machinga ndi Ntcheu kuti akapitirize kulandira thandizo la mankhwala. “Ku chipatalaku kwapsadi koma chomwe chayambitsa motowu sichikudziwika kwenikweni ndipo tikufufuzabe,” anatero a Kaunda. Iwo ati padakali pano kuchuluka kwa katundu amene wawonongeka ndi motowu sanadziwike.",https://www.radiomaria.mw/moto-watentha-mbali-ina-ya-chipatala-cha-balaka/,"July 31, 2020",Izahaki Mwacha
Mwambo Otsekera Mariatona Uchitika Mawa,"Mwambo waukulu wotsekera Mariatona yemwe wakhala akuchitika pa Radio Maria Malawi kuyambira mwezi wa May kufikira pano uchitika mawa ku likulu la wailesiyi ku Mangochi. Malinga ndi mkulu woyendetsa ntchito za wailesiyi mdziko muno a Louis Phiri wati padakalipano zonse zokonzekera mwambowu zatha. Phiri: Coronavirus wasokoneza Mariatonayu Iwo ati mwambowu udzayamba ndi mwambo wa nsembe ya ukaristia yomwe adzatsogolere ndi bambo Joseph Kimu omwe ndi a Director a wailesiyi ndipo apempha omwe akonzeka zofika ku mwambowu kuti akuyenera kudzavala zotchingira kukamwa ndi mphuno, pofuna kudzadzitetedza ndi kutetedza ena ku nthenda ya COVID-19. “Zokonzekera zonse zotsekera Mariatona amene anatsekulidwa mwezi wa May zili mchimake motero anthu omwe akufuna kudzakhala nawo pa mwambowu akuyenera kuzavala chotchingira kukamwa ndi mphuno,” anatero a Phiri. Iwo ati munthawi ya mariatonayi akumana ndi zovuta zosiyana siyana monga kusayenda m’maparish kukachita Mariatona pompo pompo motero sanakwanitse kufikira ndalama yomwe amafuna kupeza.",https://www.radiomaria.mw/mwambo-otsekera-mariatona-uchitika-mawa/,"July 31, 2020",Izahaki Mwacha
Papa Wayamba Kulemba Bukhu Lokhudza Mliri wa Coronavirus,"Mtsogoleri wa mpingo wa katolika pa dziko lonse Papa Francisco wayamba kulemba bukhu lomwe likhale ndi mfundo zokhudza momwe muliri wa Coronavirus wakhudzira miyoyo ya anthu anthu pa dziko lonse. Malinga ndi malipoti a Vatican Radio, gawo loyamba la ntchito yolemba bukhuli layamba, ndipo mwazina likhala ndi mfundo zomwe zifotokoze bwino momwe nthenda-yi yakhudzira miyoyo ya anthu mu uzimu ndi m’magawo ena a zochitika pa dzikoli. Ena mwa akuluakulu a mpingowu omwe akuthandizira pa ntchito yolemba bukhuli ndi monga Cardinal Walter Kasper, ndi bambo George Austine a ku likulu la mpingowu ku Vatican.",https://www.radiomaria.mw/papa-wayamba-kulemba-bukhu-lokhudza-mliri-wa-coronavirus/,"July 31, 2020",Izahaki Mwacha
PAC Yati Iwunika za Dandaulo la Chikwangwani Chomwe Asilamu Ayika mu Mzinda wa Blantyre,"Bungwe la Public Affairs Committee (PAC) lati likumana posachedwapa kuti likambirane za madandaulo okhudza chikwangwani chomwe a chipembedzo cha chisilamu anayika mu nsewu wa Masauko Chipembere, mu mzinda wa Blantyre. Matonga: Tithetsa kusamvanako Mneneri wa bungweli m’busa Dr. Gilford Matonga auza Radio Maria Malawi kuti bungweli lamva madandaulo okhudza nkhaniyi kuchoka m’magawo osiyanasiyana omwe awonetsa kusakhutira ndi chikwangwanichi chomwe ena akuganiza kuti chikuyipitsa chikhristu. Bishop Matonga ati akudziwa bwino za kufunika kowunika nkhaniyi msanga ndi cholinga choti pakhale umodzi komanso kubweretsa mtendere pakati pa zipembedzo mdziko muno. “Mu Public Affairs Committee tili ndi magulu onse; tili ndi asilamau komanso akhristu nde tikhala pansi kuti tiyiwunike nkhaniyi. Palibe wazadandaula koma ena mwa mamembala athu ndi amene atenga nkhaniyi kupita nayo ku Blantyre City Council ndipo nkhaniyi ili ponseponse choncho ndi ntchito yathu yoti tiyikambirane ndi kuthetsa kusamvana komwe kulipo,” anatero Matonga. Iwo ati bungwe lawo limakambirana nkhani zomwe ndi zodziwika bwino ndipo ati tsiku loiwunika nkhaniyi sanalikhazikitse koma koma lidziwika posachedwapa ndipo ati awonetsetsa kuti bata ndi mtendere pakati pa zipembedzo ndi mipingo zipitilire.",https://www.radiomaria.mw/pac-yati-iwunika-za-dandaulo-la-chikwangwani-chomwe-asilamu-ayika-mu-mzinda-wa-blantyre/,"July 30, 2020",Izahaki Mwacha
Ken Ndanga Wamangidwa Kamba Kokhuzidwa Ndi Kuotchedwa Kwa Ofesi ya UTM,"Apolisi amanga mlembi wamkulu wa chipani cha United Democratic Front (UDF) a Ken Ndanga powaganizira kuti akukhudziwa ndi kuwotchedwa kwa ofesi ya chipani cha UTM ku Area 24 mu mzinda wa Lilongwe. Wanjatidwa-Ndanga Wachiwiri kwa wofalitsa nkhani za apolisi mdziko muno Thomeck Nyaude watsimikiza za nkhaniyi polankhula ndi Radio Maria Malawi. Iye wati padakalipano anthu okwana asanu ndi omwe amangidwa powaganizira kuti akukhudzidwa ndi nkhaniyi ndipo onsewa adakali m’manja mwa apolisi poyembekeza kuti ayambe kuyankha mlandu wawo. “Tikukayikira kuti a Ken Ndanga akukhuzidwa ndikuotchedwa kwa ofesi ya UTM ku Area 24 mu mzinda wa Lilongwe ndipo padakali pano chiwerengero cha anthu omwe tawamanga powaganizira kuti akukhuzidwa ndi nkhaniyi chafika pa asanu ndipo akawonekera ku bwalo la milandu posachedwapa,” anatero Nyaude. Nyaude anati anthu ena anayiwo omwe ndi kupahtikizapo mkulu wa achinyamata mchipani cha Democratic Progressive (DPP) Dyton Mussa, adakali mchitolokosi podikira tisku lomwe ayambe kuyimbidwa mlandu.",https://www.radiomaria.mw/ken-ndanga-wamangidwa-kamba-kokhuzidwa-ndi-kuotchedwa-kwa-ofesi-ya-utm/,"July 30, 2020",Izahaki Mwacha
Bungwe la MNAT Ladandaula Ndi Kusowa Kwa Zipangizo Zozitetezera ku COVID-19 Pakati Pa Antchito Ake,"Bungwe lolimbana ndi mchitidwe wozembetsa anthu mdziko muno la MNAT ladandaula kuti kusowa kwa zipangizo zodzitetezera pakati pa ogwira ntchito ambiri kukusokoneza ntchito yolimbana ndi mchitidwewu mu nthawi ino ya mliri wa COVID-19. Mkulu woyendetsa ntchito za bungweli a Caleb Thole anena izi lachinayi pa 30 July tsiku lomwe dziko lapansi limakumbukira ntchito yolimbana ndi mchitidwe ozembetsa anthu. A Thole anati anthu ogwira ntchito monga apolisi, mzipatala, komanso mzipata zolowera mdziko muno akuyenera kupatsidwa zonse zodziyeneleza maka zodzitetezera ku matenda a COVID 19 kuti azigwira ntchitoyi momasuka. “Anzathu a polisi, a Immigration komanso a Labour akatenga anthu olakwira malamulo amangowasiya osawazenga milandu ndiye zimenezi zikupereka chiwopsezo makamaka kwa ntchito imeneyi komanso thumba la ndalama. Tadandaula kuti ndalama zomwe zilipo ndi zochepa ndipo tikupempha kuti boma liwonjezere,” anatero a Thole.",https://www.radiomaria.mw/bungwe-la-mnat-ladandaula-ndi-kusowa-kwa-zipangizo-zozitetezera-ku-covid-19-pakati-pa-antchito-ake/,"July 30, 2020",Izahaki Mwacha
Papa Wathandiza Anthu 1million A Mdziko La Ukraine,"Mtsogoleri wa mpingo wa katolika pa dziko lonse Papa Francisco wathandiza anthu pafupifupi 1 million a mdziko la Ukraine kudzera mu ntchito zake za chifundo. Malinga ndi malipoti a Vatican Radio, Papa wakhala akuthandiza anthuwa kuyambira mchaka cha 2016 pomwe ntchito za chifundozi adazikhazikitsa mdzikolo. Kaamba ka mavuto osiyana-siyana odza kaamba ka nkhondo yomwe yakhala ikuchitika m’dziko la Ukraine Papa Francisco wakhala akuthandiza anthu m’dzikolo kudzera mu ntchito zake za chifundo. Malinga ndi malipoti Papa’yu wakhala akuthandiza anthu okalamba, odwala komanso osauka ndipo zadziwika kuti ntchitoyi yadya kale ndalama zosachepera 1.2 billion Kwacha. Bishop Eduard Kava wauza Vatican Radio kuti ntchito yothandiza anthu omwe ali mmavuto osiyana-siyanayi yodziwika mchingerezi kuti “the Pope for Ukraine” inayamba mwezi wa June m’chaka cha 2016 ndipo wati ntchitoyi tsopano ikupita ku mapeto koma iye wati ntchito yomaliza ndiyogula zipangizo za mchipatala chomwe akuchimanga padakali pano. LaMulungu lapitali Papa Francisco analandira ndi manja awiri nkhani yoti mbali ziwiri zomwe zakhala zikumenyana ku m’mawa kwa dziko la Ukraine zasaina pangano losiya kuchitankhondo lomwe iye anati lithandiza kubweretsa bata ndi mtendere ku deralo. Kuyambira m’chaka cha 2014 mbali ziwiri zomwe ndi Donetsk People’s Republic ndi Ukrain Armed Forces zakhala zikuchita nkhondo m’dzikolo. Nkhondoyi yaphetsa anthu oposa 10,000 ndi kuvulaza anthu 24,000 ndikupangitsanso anthu 1.5 million kuthawa ku dera la kum’mawa kwa dziko la Ukraine.",https://www.radiomaria.mw/papa-wathandiza-anthu-1million-a-mdziko-la-ukraine/,"July 30, 2020",Izahaki Mwacha
Bambo Amangidwa Kamba Kogwilliira Mwana Wake Omupeza,"Apolisi m’boma la Zomba akusunga mchitokosi bambo wina wa zaka 20 zakubadwa pomuganizira kuti wagwililira mwana wake wamkazi womupeza. Wachiwiri kwa wofalitsa nkhani za apolisi m’bomalo, Sergeant Patrick Maseko watsimikiza za nkhaniyi poyankhula ndi Radio Maria Malawi. Sergeant Maseko wati bamboyu ndi Stafford Chipoya ndipo adapalamula mlanduwu usiku wapa 23 July pomwe mayi ake a mwanayu anapita kukagula makandulo ndipo apa ndi pomwe bamboyu adapezerapo mwayi omugwililira mwana wake omupezayu. “Ndi zoona ife apolisi kuno ku Zomba tikusunga mchitokosi Stanford Chipoya pomugona mwana wake omupeza ndipo akawonekera ku bwalo la milandu posachedwapa,” anatero Sergeant Maseko. Pamenepa Sergeant Maseko achenjeza anthu onse omwe ali ndi mchitidwe otere kuti akazapezeka azamangidwa ndi kuyimbidwa mlandu.",https://www.radiomaria.mw/bambo-amangidwa-kamba-kogwilliira-mwana-wake-omupeza/,"July 29, 2020",Izahaki Mwacha
Dayosizi ya Dedza Ikukonza Malo Osamalira Anthu Odwala Nthenda ya COVID-19,"Komiti yapadera yowona za nthenda ya COVID-19 mu dayosizi ya Dedza yati ili mkati mokonza malo apadera osamalira anthu odwala nthendayi. Wapampando wa komitiyi a Robin Ngalande anena izi polankhula ndi Radio Maria Malawi pa momwe ntchito zolimbana ndi nthendayi zikuyendera mu dayosiziyi. Iwo ati padakalipano apeza kale malo atatu omwe azigwilirako ntchitoyi omwe ati akungosowa kukonzedwa komanso kuwonjezera zipangizo zina zogwilira ntchito. “Kuyambira pachiyambi pamene tinakhazikitsidwa ngati task-force tachitapo zinthu zingapo ndithu ndipo tayendera zipatala zathu zonse komanso malo ena okhudzana ndi mpingo, komanso tapereka zipangizo zoyenelera zozitetezera ku matendawa ku maparish onse,” anatero a Ngalande. Iwo anati, “Ndife okhumudwa pomva kuti ansembe ena akukhuzidwa ndi nthendayi ndipo takonza malo omwe tizisungirako anthu opezeka ndi nthendayi mu dayosizi ino monga ku Mua, ku Mtendere komanso chipatala cha Sister Tereza ku Mikoke Parish.”",https://www.radiomaria.mw/dayosizi-ya-dedza-ikukonza-malo-osamalira-anthu-odwala-nthenda-ya-covid-19/,"July 29, 2020",Izahaki Mwacha
PACAM Yadandaula Ndi Kusalidwa Kwa Anthu Omwe Apezeka Ndi Nthenda ya COVID-19,"Bungwe lopereka chisamaliro kwa anthu odwala nthenda za mgonagona la Palliative Care Association of Malawi (PACAM) lati ndi lokhumudwa kuti anthu omwe akupezeka ndi nthenda ya COVID-19 akusalidwa m’madera momwe akukhala. Thambo: Pasakhale kusalana Wapampando wa bungweli mdziko muno a Lameck Thambo auza Radio Maria Malawi kuti anthu omwe akupezeka ndi nthenda ya Covid-19 komanso omwe achira ku nthendayi akusalidwa. Iwo ati mchitidwewu ukudzetsa nkhawa komanso mantha pakati pa anthuwa ndipo ati ukupereka chiwopsezo ku ntchito yolimbana ndi mliriwu. “Ifeyonso a Palliative Care tikufuna tipemphe kwa mabanja amene kuli anthu amene  akhudzidwa ndi nthenda ya COVID-19 kuti kusakhale kusalana kamba koti tamva kuti pali anthu ena ayamba kale kusalidwa. Anthu omwe akusalidwawa ndi omwe apezeka ndi kachilomboka kapenanso amene achira,” anatero a Thambo. Iwo apempha anthu kuti azitsatira njira zomwe boma lakhazikitsa pofuna kupewa nthendayi.",https://www.radiomaria.mw/pacam-yadandaula-ndi-kusalidwa-kwa-anthu-omwe-apezeka-ndi-nthenda-ya-covid-19/,"July 29, 2020",Izahaki Mwacha
Papa Wayamikira Bungwe Lomwe Likulimbana Ndi Njala Mdziko la Brazil,"Mtsogoleri wa mpingo wa katolika pa dziko lonse, Papa Francisco wayamikira bungwe lina lomwe likugwira ntchito yolimbana ndi njala mdziko la Brazil. Bungweli akuti likuthandiza anthu ovutikitsitsa powagawira chakudya. Kudzera mwa Cardinal Michael Czerny, Papa watumiza uthenga woyamikira bungwe lotchedwa Sem Terra Movement mdziko la Brazil chifukwa cha ntchito yotamandika yomwe bungweli likugwira pothandiza kuchepetsa mavuto pakati pa anthu ovutikitsitsa mdzikolo pa nthawi ino ya mliri wa Coronavirus. Mu uthenga wake kwa Cardinal Czerny yemwe ndi m’modzi mwa akuluakulu a mu ofesi ya ku likulu la mpingo ku Vatican yowona za chitukuko cha thunthu cha munthu yotchedwa Dicastery for the Promotion of Integral Human Development, Papa Francisco wati ndi woyamika bungwe la Sem Terra Movement chifukwa chowonetsa umodzi ndi ubale popereka chakudya kwa anthu ovutikitsitsa maka pa nthawi ino pomwe anthu ambiri ali m’mavuto osaneneka kamba ka mliri wa Coronavirus. “Kugawira chakudya anthu ovutikitsitsa ndi chizindikiro cha kukhazikika kwa ufumu wa Mulungu pakati pa anthu,” watero Papa Francisco mu uthengawo. Iye wati ali ndi chikhulupiriro kuti ntchito yotamandikayi ithandizanso magulu ndi mabungwe ena kudzidzimuka ndi kuyamba kuthandiza anthu ovutika m’dzikolo. Bungwe la Sem Terra Movement linayamba ntchito zake m’dzikolo m’chaka cha 1980 pofuna kumenyera ufulu wa anthu opanda malo kuti akhale ndi malo awoawo. Malipoti akuti ntchito za bungweli zafikira kale madera 24 mwa madera 26 a m’dzikolo.",https://www.radiomaria.mw/papa-wayamikira-bungwe-lomwe-likulimbana-ndi-njala-mdziko-la-brazil/,"July 29, 2020",Izahaki Mwacha
Makhansala a Boma La Thyolo Akana Bwanamkubwa Watsopano,"Makhansala a m’boma la Thyolo alembera kalata boma kuti lisapitilire ndi ganizo lake lotumiza Dr. Medson Matchaya kuti akhale bwanamkubwa watsopano wa bomalo. Polankhula ndi Radio Maria Malawi, wapampando wa khonsolo ya boma ya Thyolo, Sandram Maulana wati iwo amvetsedwa kuti Dr. Matchaya akuchotsedwa m’boma la Nkhotakota kaamba koti sanayendetse bwino zinthu kumeneko, zomwe akuti zikuperekanso chiwopsezo kuti atha kudzawononganso m’bomalo. Wakanidwa ku Thyolo-Matchaya Maulana wati makhansalawa sakutsutsana ndi kuchoka kwa bwanamkubwa wa bomalo yemwe alipo padakalipano, koma iwo akufuna kuti munthu amene akubwera watsopanoyo akhale wina osati Dr. Matchaya komanso yemwe ali ndi mbiri zabwino. “Sabata yatha panamveka kuti a Matchaya akubwera ku Thyolo ndipo potsatira mphekesera zomwe anthu amanena zokhuza iwo zomwe amachita ku Nkhotakota-ko ife tinawakana kamba ka mbiri zawo zoyipa zomwe amachita zomwe tikuona kuti kunonso atha kuzawonongako,” anatero Maulana. Atafunsidwa, mneneri mu unduna wa maboma aang’ono ndi chitukuko cha madera akumidzi a Muhlabase Mughogho anavomera kuti alandira kalatayi koma anapempha nthawi kuti ayankhepo kanthu.",https://www.radiomaria.mw/makhansala-a-boma-la-thyolo-akana-bwanankubwa-watsopano/,"July 28, 2020",Izahaki Mwacha
Ana Awiri a Pachibale Afa pa Ngozi ya Moto ku Balaka,"Ana awiri apachibale m’boma la Balaka, afa pa ngozi ya moto, nyumba yomwe amagona itapsa. Wachiwiri kwa wofalitsa nkhani za apolisi mchigawo chaku m’mawa Sergeant Tionge Kayenda wati ngoziyi inachitika usiku wa lamulungu pomwe bambo wa nyumbayi anachoka ku nyumbayi usiku, kupita ku msika wa Liwonde kukayang’ana mkazi wawo yemwe anali kogulitsa chimanga. Sergeant Kayenda wati ana omwe akhudzidwa pa ngoziyi ndi wa zaka zisanu komanso wina wa chaka chimodzi. “Chomwe chinachitika ndi chakuti abambowa anapita ku Liwonde Road Block kukasaka akazi awo omwe amagulitsa chimanga ndipo anawasiya anawa myumba akugona koma kandulo akuyaka ndipo pobwelera anapeza kuti nyumba yawo ikuyaka moto,” anatero Sergeant Kayenda. Iwo ati bambowa anayesa kuyitana anthu ozungulira kuti awathandize kuzimitsa motowu koma zinakanika. Pamenepa Sergeant Kayenda apempha anthu kuti adzikhala osamala pamene akuchoka pakhomo pawo kusiya ana okha pofuna kupewa Ngozi za mtunduwu.",https://www.radiomaria.mw/ana-awiri-a-pachibale-afa-pa-ngozi-ya-moto-ku-balaka/,"July 28, 2020",Izahaki Mwacha
Papa Wati Mliri wa Coronavirus Wawonetsa Kufunika kwa Mgwirizano Pakati Pa Mayiko,"Mtsogoleri wa mpingo wa katolika pa dziko lonse Papa Francisco wati mliri wa Coronavirus wawonetsa kufunika kwa umodzi komanso kudalirana pakati pa anthu ndi mayiko. Malinga ndi malipoti a Vatican Radio, Papa wanena izi m’mawu otsogolera a buku latsopano lomwe likulu la mpingowu latulutsa. Bukhuli lomwe alemba ndi ansembe awiri ndipo mutu wake ndi “Umodzi ndi Chikhulupiliro”, likupereka malingaliro a uzimu pa mliri wa Coronavirus. Papa Francisco wati umodzi pakati pa anthu ngakhale maiko maka pa nthawi ya mavuto ngati pa nthawi ino yomwe dziko lonse la pansi lakhudzidwa ndi mliri wa Coronavirus ndi wofunika kwambiri. Kudzera m’mawu oyambilirawa, Papa Francisco akupereka malingaliro ake makamaka iye akuwunikira maphunzitso a chikhristu omwe anthu angatole pa mliri wa Coronavirus. Iye wati mliri wa Coronavirus unadzidzimutsa dziko lonse la pansi komanso kusintha umo mmene anthu achitira zinthu zao. Anthu ambiri ataya abale awo, ambiri ntchito zao zatha ndipo ambiri alinso mmavuto a za chuma, watero Papa Francisco. Iye wati kudzera mu mliri wa Coronavirus phunziro lalikulu ndi loti zinthu zina zonse nzachabe ndipo kuti anthu akuyenera kudalira Mulungu basi. Iye wati anthu sakuyenera kuchita mantha popeza kuuka kwa Ambuye Yesu m’manda kukuyenera kubweretsa chimwemwe komanso chiyembekezo kwa anthu pakati pa mavuto ngati mliri wa Coronavirus. Umodzi ndi Chikhulupiriro ndi bukhu lomwe Cardinal Walter Kasper ndi Bambo George Augustin alemba ndipo m’bukuli muli malingaliro osiyana-siyana a uzimu pa mliri wa Coronavirus. Bukhuli lasindikizidwa ndi nyumba yosindikiza ma buku ya likulu la Mpingo wa Katolika ya Vatican Publishing House. Cardinal Walter Kasper ndi President wopuma wa bungwe lomwe limalimbikitsa umodzi pakati pa mipingo (President emeritus of the Pontifical Council for Promoting Christian Unity) pamene Bambo Augustin ndi omwe adayambitsa Walter Kasper Institute m’chaka cha 2005.",https://www.radiomaria.mw/papa-wati-cornavirus-wawonetsa-kufunika-kwa-mgwirizano-pakati-pa-mayiko/,"July 28, 2020",Izahaki Mwacha
Bonongwe Wasumira Chimulirenji Kamba Komuwonongetsa Ndalama,"Mkulu wa kampani yochita malonda a mbewu ya AgriZone International Trading (AZIT) Mathius Bonongwe wasumira yemwe adakhalapo wachiwiri kwa mtsogoleri wa dziko lino a Everton Chimulirenji kamba kokhumudwa ndi momwe iwo adachitira pa malonda a chimanga pakati pa kampaniyi ndi bungwe la ADMARC. A Bonongwe awuza Radio Maria Malawi kuti chaka chatha adapemphedwa ndi a Chimulirenji kuti akagulitse chimanga ku bungwe la ADMARC koma m’malo mwake chidakabwezedwa. Wati sakudziwapo kanthu – Chimulirenji Malinga ndi a Bonongwe, kampani yawo ya AZIT idapemphedwa kuti ikagulitse chimanga ku bungwe la Admarc chomwe chimayenera kuti chipite mmisika ya bungweli mu mzinda wa Blantyre komanso m’boma la Balaka. Iwo ati Dr. Hetherwick Ntaba ndi omwe adatumidwa kuti akachite zokambirana ndi akuluakulu a board ya kampaniyi pa momwe malondawa amayenera kuyendera. A Bonongwe ati adali odabwa chimanga chawochi chitakakanidwa ku bungweli koma m’malo mwake bungweli lidagula chimanga cha kampani ya KU Distributors pa mtengo wa K330 pomwe iwo ankayembekezeka kuti agulitse chimangachi pa mtengo wa K250 pa kilogalamu. iwo ati adali okhumudwa pa izi kamba koti adawononga ndalama pafupifupi 96 million-kwacha kuti chimangachi chikafike mmalowa ndipo adayesa kukambirana ndi a Chimulirenji pa dandauloli. Atafunsidwa paizi, a Chimulirenji anati sakudziwapo kanthu pankhaniyi ndipo sakukumbukira kalikonse kuti padali malonda amtunduwu ndi kampani ya AZIT. Polankhula ndi wayilesi ino kudzera pa WhatsApp, iwo anenetsa kuti ili ndi bodza la mkunkhuniza ndipo kuti a Bonongwe akudziwanso kuti akunama pai zi ndipo anauza mtolankhaniyu kuti chilungamo chidziwika mu nthawi yake. Kumbali yawo, Dr Hetherwick Ntaba anati adalankhula ndi bungwe la admarc komanso kampani ya AZIT pomwe chimanga chinali chitatha mkhokwe za boma zosungila chimanga poganiza kuti kampaniyi ilinacho chimanga chokwanila koma malondawa adavuta kamba koti kampaniyi idali ndi chimanga chochepa cpoyelekeza ndi mlingo omwe ankaufuna. Koma titafunsanso mwapadera, m’modzi mwa akuluakulu aboard ya kampani ya AZIT ssta Anne GAnthu anati akuluakuluwa chiliungamo cha nkhaniyi akuchidziwa bwino. Pakadali pano, a Bonongwe ati asumilanso mkulu oyimira boma pa milandu Attorney General, kufunsa boma kuti liwalipile chindapusa kamba koti boma lidawamanga pomwe ankafunitsitsa kuti a Chimulirenji achitepo kanthu pa madandaulowa panthawi yomwe iwo adali wachiwiri kwa mtsogoleri wa dziko lino mu ulamuliro wa chipani cha DPP.",https://www.radiomaria.mw/bonongwe-wasumira-chimulirenji-kamba-komuwonongetsa-ndalama/,"July 28, 2020",Izahaki Mwacha
Papa Wati Ufumu Wa Mulungu Ndi Chuma Cha Mtengo Wapatali,"Mtsogoleri wa mpingo wa katolika pa dziko lonse, Papa Francisco wati ufumu wa Mulungu ndi chuma chenicheni cha mtengo wa patali. Malinga ndi malipoti a Vatican Radio, Papa walankhula izi lamulungu ku likulu la mpingowu ku Vatican pamene amalankhula kwa anthu omwe anasonkhana pa bwalo la Saint Peter’s Square komanso ku dziko lonse la pansi kudzera pa wayilesi ya kanema ndi makina a intaneti. Iye wati Mulungu amayitana anthu ake nthawi zonse kuti apeze chuma chenicheni komanso cha mtengo wa patali chomwe ndi ufumu wake. Papa’yu walankhula izi pothirira ndemanga pa Uthenga wabwino womwe unawerengedwa pa tsikuli lomwe ndi laMulungu la 17 mu nyengo ya pa chaka. Iye wati ndi cholinga cha Yesu Khristu kuti munthu aliyense athandizire pokhazikitsa ufumu wa Mulungu. Papa Francisco wati koma pofunafuna chuma cha mtengo wa patalichi nkofunika kusiya zinthu zina zopanda ntchito zomwe ndi zoiwalitsa komanso zotayitsa chuma chimenechi. Iye wati anthu ambiri lero ali mmavuto osaneneka chifukwa chotaya nthawi kusaka chuma chosakhalitsa. Pamenepa iye wati anthu akuyenera kutangwanika pofunafuna chuma chenicheni komanso cha mtengo wa patali. Chuma chimenechi ndicho ufumu wa Mulungu. Iye wati Yesu Khristu ndiye chuma cha mtengo wa patali, chuma chokhalitsa komanso chuma chosakhumudwitsa. Papa Francisco wati Amayi Maria athandize anthu onse kufunafuna chuma cheni chomwe ndi mwana wake.",https://www.radiomaria.mw/papa-wati-ufumu-wa-mulungu-ndi-chuma-cha-mtengo-wapatali/,"July 27, 2020",Izahaki Mwacha
Apha Munthu Kamba Kogona ndi Mkazi Wake,"Apolisi m’boma la Ntcheu akusunga mchitokosi bambo wina wa zaka 44 kamba komuganizira kuti wapha mzake atamupeza akugonana ndi mkazi wake. Chigalu: Osatengera lamulo kumanja Malinga ndi mneneri wa apolisi m’bomali Sub Inspector Hastings Chigalu, izi zachitika usiku wa pa 24 July m’mudzi mwa Masunda 1 pomwe oganiziridwawa a Gabriel Yonasi omwe amakhala mu mzinda wa Blantyre komwe amagwirako ntchito, pa tsikuli anapita kunyumba kwa mkazi wawoyo ku Ntcheu komwe anapeza mkaziyo ali ndi mwamuna wina ndipo izi zinachititsa oganiziridwawa kubaya mzawoyo ndi mpeni. Anthu ozungulira ku malowa ndi omwe anatengera mkuluyu ku chipatala komwe anatsimikiza kuti wamwalira. “Ndi zoona kuti kuno ku Ntcheu Police tikusunga a Gabriel Yonasi powaganizira kuti anabaya komanso kupha a Justin Dziko chifukwa choti anawapeza ali myumba mwawo ndi akazi awo,” anateroSub Inspector Chigalu. Iwo ati a Yonasi akawonekera ku bwalo la milandu kuti akayankhe mlandu wa kupha. Pamenepa Sub Inspector Chigalu alangiza anthu kuti asamachite zachisembwere ndi akazi a eni ake komanso asamatengere lamulo m’manja mwawo.",https://www.radiomaria.mw/apha-munthu-kamba-kogona-ndi-mkazi-wake/,"July 27, 2020",Izahaki Mwacha
Dayosizi ya Chikwawa Yakhazikitsa Njira Zatsopano Zopewera COVID-19,"Mpingo wa katolika mu dayosizi ya Chikwawa wakhazikitsa njira zatsopano zopewera kupatsirana kwa kachilombo ka Coronavirus pa nthawi ya mapemphero. Walemba kalatayo-Bishop Musikuwa Mkulu owona za chisamaliro cha anthu mu dayosiziyi, bambo Mathews Semba apereka uthengawu kwa atolankhani pomwe dayosiziyi yatulutsa kalata yofotokozera akhristu ake njira zatsopano zopewera kachilomboka. Mwazina dayosiziyi yapempha akhristu ake kuti azivala chotchinga kukamwa ndi mphuno pomwe akupita ku malo a mapemphero. “Nkhani yaikulu imene atolankhani tinawayitanitsira pano ndi yokhudza kalata yomwe ambuye atulutsa imene akufuna kuti iwerengedwe m’maparishi onse kuti akhristu amve za matenda amenewa ndiponso adziwe m’mene angazitetezere,” anatero bambo Semba. Pothilirapo ndemanga mlembi owona za umoyo mu dayosizizyi a Louis N’goma ati ndi okhuzidwa ndi kukula kwa muliliwu kamba koti anthu ambiri atayilira ndipo dayosizi yati iphunzitsa matelala awiri pa parishi iliyonse kusoka zotchingira kukamwa zomwe zizigulitsidwa pa mtengo wotsika.",https://www.radiomaria.mw/dayosizi-ya-chikwawa-yakhazikitsa-njira-zatsopano-zopewera-covid-19/,"July 27, 2020",Izahaki Mwacha
Kusowa Kwa Nsomba Kwadzetsa Mavuto Pa Chuma,"Nthambi yomwe imawona za ulimi wa nsomba ya Fisheries yati kusowa kwa nsomba mu nyanja za dziko lino, kukuchititsa kuti anthu azigula nsomba pa mitengo yokwera. Mkulu wa nthambiyi mchigawo chakum’mmawa a Riyadi John Kandapo ndi omwe anena izi ku Zomba pomwe amadziwitsa anthu za ntchito yomwe nthambiyi izigwira m’boma la Zomba yotchedwa Sustainable Fisheries and Aquiculture Development. Iwo ati padakalipano anthu akuvutika kuti agule nsomba kaamba koti zikumakhala pa mtengo okwera zomwe ati zikukhudzanso miyoyo ya mabanja osiyanasiyana. A Kandapo ati project imeneyi ithandiza asodzi ndi onse ogulitsa nsomba kunyanja kukhala ndi mwayi ochita nawo maphunziro apadera a momwe angapindulire ndi malonda a nsomba mdziko muno. A Kandapo ati cholinga cha ndondomekoyi ndi chofuna kutukula ulimi wa nsomba ndipo ati maboma omwe apindule ndi onse omwe ali m’mbali mwa Nyanja.",https://www.radiomaria.mw/kusowa-kwa-nsomba-kwadzetsa-mavuto-pa-chuma/,"July 26, 2020",Izahaki Mwacha
Papa Wayamikira Mnyamata wa Ulumali Popita ku Malo Oyera,"Mtsogoleri wa mpingo wa katolika pa dziko lonse Papa Francisco wayamikira mnyamata wina wa ulumali chifukwa chochita ulendo wa ku malo ena oyera mdziko la Spain. Malinga ndi malipoti a Vatican Radio, Papa wanena izi kudzera mu kalata ya chilimbikitso yomwe walembera mnyamatayu. Mnyamatayu Alvaro Calvente wa zaka khumi ndi zisanu (15) yemwe ali ndi ulumali wa m’mutu, sabata yatha adachita ulendo wa ku malo oyera mdziko la Spain otchedwa Yakobe Woyera Mpositoli moperekezedwa ndi mzake komanso bambo ake. Kudzera mkalata’yi Papa’yu wayamikira, kuchita chidwi komanso walimbikitsa mnyamatayu chifukwa cha zimene wachita kuyenda ulendo wa utali kupita ku malo ena oyera m’dzikolo kukapemphera moperekezedwa ndi mzake komanso bambo ake. Ulendo wa kumalo oyerawu womwe umatchedwa Camino de Santiago umakathera ku malo a Yakobe Woyera Mpositoli (Apostle Saint James the Great). Mkalata yake kwa mnyamatayu, Papa Francisco wauza mnyamatayu kuti iye wachita chidwi kuti popita ku malo oyerawa sadangotenga mapemphero ake okha mchikwama mwake koma kuti adatenganso mapemphero a anthu ambirimbiri. Papa’yu wati ndi wokondwa kuti kudzera mu ulendo wa ku malo oyerawu mnyamatayu wabweretsa chimwemwe m’moyo wa anthu ambiri omwe adakumana nao komanso ngakhale kwa anthu ena kudzera pa masamba a mchezo a pa intaneti. Iye walimbikitsa mnyamatayu pa moyo wake wa uzimu maka kuti azikumbukira kuti Mulungu amayenda nthawi zonse ndi anthu ake osawaiwala mpang’ono pomwe. Monga Papa Francisco achitira kawiri-kawiri pamene alankhula kapena kucheza ndi anthu, iye wamaliza kalata yake popempha mnyamatayu mapemphero. Moni kwa makolo ako, achimwene ndi alongo ako. Chonde osaiwala kundipempherera, watero Papa Francisco ku mapeto a kalatayi. Malinga ndi malipoti mnyamatayu Álvaro Calvente akuchita maphunziro a Katikisimu ndipo khumbo lake nkuti tsiku lina adzakumane ndi Papa Francisco maso ndi maso.",https://www.radiomaria.mw/papa-wayamikira-mnyamata-wa-ulumali-popita-ku-malo-oyera/,"July 25, 2020",Izahaki Mwacha
Sister Renata Laisi a Chipani cha SBVM Amwalira,"Chipani cha atumiki Atumiki a Maria Virgo Woyera chalengeza za imfa ya Sister Renata Euphrazia Laisi omwe amwalira m’mawa wa lero. Malinga ndi kalata yomwe yasayinidwa ndi mlembi wamkulu wa chipanichi Sister Georgina Sapangwa, mwambo woyika m’manda thupi la Sister Renata udzachitika lolemba likudzali ndipo udzayamba ndi nsembe ya misa nthawi ya 10 koloko m’mawa. Kalatayi yati mainga ndi mliri wa COVID-19, anthu onse opita ku mwambowu akuyenera adzavale chotchingira kukamwa ndi mphuno. Sister Laisi anabadwa pa 13 November 1934 m’mudzi mwa Baluwa mfumu yaikulu Kapeni m’boma la Blantyre ndipo amachokera mu parish ya Lunzu mu arkidayosizi ya Blantyre. Malumbiro awo oyamba anachita pa 8 September 1958 ndipo atumikira m’ma parish a Mulanje, Namulenga, St. Maria Goretti, Neno, Masanjala, Mwanza, Pirimiti, Thondwe, Tsangano komanso Maryview Nursing Home komwe amwalilira. Sister Laisi amwalira ali ndi zaka 86 zakubadwa, ndipo akhala zaka 62 za moyo wa utumiki kudzera mchipanichi. Mzimu wa Sister Renata Euphrazia Laisi, uwuse mu mtendere wosatha.",https://www.radiomaria.mw/sister-renata-laisi-a-chipani-cha-sbvm-amwalira/,"July 25, 2020",Izahaki Mwacha
"Mgwirizano wa Mafumu, Atsogoleri a Zipembedzo ndi Ofunika Polimbana ndi COVID-19","Ofesi ya zaumoyo m’boma la Blantyre yati ikukhupilira kuti ubale wake ndi mafumu komanso atsogoleri a zipembedzo ungathandizire pa ntchito yothana ndi nthenda ya COVID 19. M’neneri wa ofesi-yi Chrissy Banda walankhula izi msabatayi pa chipatala chaching’ono cha Ndirande mu mzinda wa Blantyre pambuyo pa mkumano wa tsiku limodzi omwe ofesiyi mogwirizana ndi bungwe la za chitukuko mu mpingo wa katolika la CADECOM mu arkidayosizi ya Blantyre linakonzera atsogoleri osiyanasiyana monga mafumu, a zipembedzo ndi ena a m’derali, ndi cholinga chokambirana momwe angachitire pofuna kuthana ndi nthenda-yi m’dera-li. Mayi Banda ati mkumanowu wathandiza atsogoleriwa kulimbikitsa ubale wawo ndi a zaumoyo, zomwe anati zithandizira magulu onse okhuzidwa kuchitapo kanthu pamene ofesiyi ikuyetsetsa kufotokozera anthu njira zosiyanasiyana zopewera nthendayi. Mayi Mandinda Zungu omwe ndi mlembi wa bungwe la zachitukuko la CADECOM mu arkidayosiziyi anati bungwe lawo linapeza kuti pakusowekera mauthenga okwanira kuchokera kwa atsogoleri a m’madera pa nkhani ya m’mene anthu angadzitetezere ku mliriwu ndi chifukwa chake anabwera ndi mkumanowu.",https://www.radiomaria.mw/mgwirizano-wa-mafumu-atsogoleri-a-zipembedzo-ndi-ofunika-polimbana-ndi-covid-19/,"July 25, 2020",Izahaki Mwacha
Arkidayosizi ya Blantyre yayamikira Ntchito za anthu aku Mwanza Polimbana ndi COVID-19,Arkidayosizi ya Blantyre yati ndi yokhutira ndi momwe anthu a m’boma la Mwanza akuchitira pa ntchito yolimbana ndi mliri wa COVID 19. Mkulu woyang’anira mabungwe a zachitukuko mu arkidayosiziyi bambo Denis Kabvina alankhula izi mdera la mfumu yayikulu Kanduku m’bomalo pambuyo pa mkumano wawo ndi adindo osiyanasiyana pomwe amakamva m’mene anthu akuchitira pa ntchito yolimbana ndi nthendayi. Bambo Kabvina ati ntchito yolimbana ndi mliri wa COVID-19 si yamunthu m’modzi choncho ndi kofunika kuti maguru onse mdziko muno atengepo mbali. Polankhulapo mfumu Tulonkhondo ya m’dera la mfumu yaikulu Kanduku m’boma la Mwanza inayamikira bungwe la CADECOM kaamba ka zipangizo zomwe bungweli linapereka kwa anthuwa ndipo anati ngati mafumu ayesetsa kulimbikitsa kuti anthu azitsatira njira zopewera mliriwu mu zochcitika zosiyanasiyana ku madera kwawo.,https://www.radiomaria.mw/arkidayosizi-ya-blantyre-yayamikira-ntchito-za-anthu-aku-mwanza-polimbana-ndi-covid-19/,"July 25, 2020",Izahaki Mwacha
Bungwe la SRWB Latseka Ofesi Zake Chifukwa cha Coronavirus,"Bungwe lomwe limagawa madzi mchigawo chakum’mwera la Southern Region Water Board (SRWB) latseka ofesi zake kuyambira lero mpaka pa 4 August kamba ka mliri wa Coronavirus. Zatsekedwa-imodzi mwa ofesi za SRWB Wofalitsa nkhani za bungweli a Rita Makwangwala watsimikidza za nkhaniyi ndipo wati zimenezi zikutanthauza kuti akhala sabata ziwiri asakugwira ntchito. Kudzera mu chikalata chomwe bungweli latulutsa, ganizoli ladza kaamba koti m’modzi mwa ogwira ntchito ku bungweli wapezeka ndi kachilombo ka Coronavirus ndipo imeneyi ndi njira yopewera kufala kwa kachilomboka pakati pa ogwira ntchito ena. Chikalatachi chatinso anthu onse ofuna kugula madzi adzigwiritsa ntchito njira yogulira madzi kudzera pa lamya ya m’manja yomwe ndi Airtel Money kapena Tnm Mpamba kapenanso kudzera ku Bank.",https://www.radiomaria.mw/bungwe-la-srwb-latseka-ofesi-zake-chifukwa-cha-coronavirus/,"July 21, 2020",Izahaki Mwacha
Thupi la Bambo Joachim Mwale Lalowa M’manda,"Mwambo woyika m’manda thupi la malemu bambo Joachim Msekanawose Morocco Mwale a mu dayosizi ya Karonga, wachitika lero ku Likuni mu arkidayosizi ya Lilongwe. Alowa m’manda-bambo Mwale Malinga ndi kalata yomwe mlembi wamkulu wa bungwe la maepiskopi a mpingo wa katolika mdziko muno la Episcopal Conference of Malawi (ECM) bambo Henry Saindi asayina, bambo Mwale amwalira lachiwiri, atadwala nthenda ya Covid-19. Mwambo woyika m’manda thupi lawo wachitika motsatira ndondomeko zonse zopewera mliri wa Coronavirus. Lachiwiri pa 14 July, bambo Mwale akuti anapezeka ndi kachilombo ka Coronavirus pamene anali mu mzinda wa Lilongwe ndipo lachisanu madzulo anawatengera ku malo osamalira anthu odwala nthendayi ku chipatala cha Kamuzu Central komwe amwalira m’mawa wa lachiwiri pa 21 July 2020. Bambo Joachim Mwale anabadwa pa 26 January mchaka cha 1961 m’mudzi mwa Kawiya ku Nkhamenya m’boma la Kasungu. Maphunziro awo a pulayimale anachitira ku sukulu ya pulayimale ya Chigoneka ndipo secondary yawo anachitira ku Likuni Boys asanayambe kuchitita maphunziro awo a philosophy mchaka cha 1986 ku seminary yaikulu ya Kachebere. Iwo anakachitanso maphunziro awo a Theology ku seminale yaikulu ya St. Peters mchaka cha 1989 ndipo anazozedwa kukhala dikoni pa 16 January mchaka cha 1993 ndipo pambuyo pake anadzodzedwanso kukhala wansembe pa 8 August mchaka chomwecho. Bambo Mwale anatumikira m’ma parishi ambiri mu dayosizi ya Mzuzu ndipo nthawi yomwe dayosizi ya Karonga inakhazikitsidwa mchaka cha 2010 iwo anasankha kukatumikira mu dayosizi ya Karonga kwa kanthawi asanabwerere kukatumikira ku dayosizi ya Mzuzu. Pa nthawi ya imfa yawo iwo anali bambo mthandizi ku parishi ya St. Micheals komanso anali mkulu owona za chiyitanidwe mu dayosizi ya Karonga. Mzimu wa bambo Joachim Mwale uwuse mu mtendere wosatha.",https://www.radiomaria.mw/thupi-la-bambo-joachim-mwale-lalowa-mmanda/,"July 21, 2020",Izahaki Mwacha
Papa Wati Akhristu Aphunzire Kukonda Anzawo,"Mtsogoleri wa mpingo wa katolika pa dziko lonse Papa Francisco wadzudzula khalidwe lodzikonda pakati pa anthu. Malinga ndi malipoti a wayilesi ya Vatican, Papa walankhula izi lachiwiri pomwe amakumana ndi ana omwe akuchita masewero osiyanasiyana komanso mapemphero ku likulu la mpingowu ku Vatican. Iye wauza anawa kuti moyo umakoma ngati munthu ali ndi abwenzi ndipo ndi kofunika kuti iwo akhazikitse ma ubwenzi abwino ndi anzawo Atatha kulankhula kwa anawa, Papa’yu anachezanso ndi omwe akuyang’anira anawa komanso kuthandizira pa zina ndi zina asanabwerere kunyumba yake yomwe amakhala ya Casa Santa Marta kapena kuti Nyumba ya Marita Woyera. Zochitikachitika za anawa zinayamba kumayambiriro a mwezi uno ndipo pali masewero osiyana-siyana, kuphunzira zina nzina komanso kuchita mapemphero. Ena mwa masewero omwe akuchitika ndi masewero a mpira wa miyendo (football), tennis, basketball, kusambira (swimming) pongotchula ochepa. Zonse zikuchitika motsata ndondomeko zoyikika pofuna kupewa nthenda ya Covid 19. Anawa omwe alipo pafupi 100 ndipo a zaka zoyambira zisanu (5) mpaka zaka khumi ndi zinayi (14) ndi ana a anthu omwe amagwira ntchito zosiyana-siyana ku Vatican.",https://www.radiomaria.mw/papa-wati-akhristu-aphunzire-kukonda-anzawo/,"July 21, 2020",Izahaki Mwacha
Chilima Wati Akuluakulu a Nthambi Zomwe Zachedwa Kupereka Malipoti Alandire Chilango,"Wachiwiri kwa mtsogoleri wa dziko lino, Dr. Saulos Chilima wati akuluakulu a nthambi za boma zomwe zakanika kupereka malipoti a ntchito zawo kufikira pa 17 July chaka chino, akuyenera apatsidwe chilango. Chilima yemwenso ndi nduna yowona za chitukuko cha dziko komanso kagwiridwe ntchito ka nthambi za boma, pa 7 ndi pa 9 July anakumana ndi akuluakulu a nthambi za boma mchigawo chapakati komanso chakumwera komwe anawauza kuti pasanafike pa 17 July, akhale atapereka malipoti a momwe agwilira ntchito zawo. Walamula kuti akuluakulu a nthambi alandire chilango Kudzera mu kalata yomwe mneneri wa wachiwiri kwa mtsogoleriyu Pilirani Phiri walemba, mwa nthambi 66 zomwe zimayenera kupereka malipoti awo, 56 ndi zomwe zinapereka malipotiwo mu nthawi yake pomwe 9 zapereka mochedwa ndipo nthambi imodzi yomwe ndi ya Malawi Institute of Management (MIM) siyinaperekebe. Polankhula ndi Radio Maria Malawi wofalitsa nkhani ku nthambi ya kagwiridwe ntchito ka nthambi za boma a Mccarthy Mwalwimba ati wachiwiri kwa mtsogoleri wa dziko linoyu ndi wokhumudwa ndi khalidwe lomwe akuluakulu a nthambi khumi-zi awonetsa ndipo walamula kuti akuluakuluwa alandire chilango. “Kalatayi ndi yoona yachokeradi ku ofesi ya Vice President ndipo padakali pano nthambi zomwe zalephera kupereka malipotiwa zapemphedwa kudzudzulidwa ndi akuluakulu kuchokera ku nthambi zimenezi,” anatero Mwalwimba. Iwo ati padakali pano chilangochi sichinaziwike ndipo zitengera kuti mkulu oyen’ganira mabungweyu awadzuzula motani.",https://www.radiomaria.mw/chilima-wati-akuluakulu-a-nthambi-zomwe-zachedwa-kupereka-malipoti-zilandire-chilango/,"July 21, 2020",Izahaki Mwacha
MSE Ipereka Maphunziro apa Intaneti kwa Atolankhani,"Kampani yogulitsa ma share, ya Malawi Stock Exchange yati kudzera mwa atolankhani ndi kwapafupi kuti anthu amvetse momwe msika wa ma share umakhalira. Kanyangala: Atolankhani ndi ofunika kwambiri M’modzi mwa akuluakulu a kampaniyi a Kelini Kanyangala awuza Radio Maria Malawi lolemba pakuyamba kwa maphunziro a sabata imodzi a pa internet, omwe kampaniyi yakonzera atolankhani ochokera m’nyumba zofalitsa nkhani zosiyansiyana za mdziko muno. A Kanyangala ati maphunzirowa athandiza kwambiri kuzindikiritsa anthu ambiri za momwe angachitire ngati akufuna kugula ma share kamba koti atolankhaniwa adzatha kufotokozera bwino pambuyo pa maphunzirowa, zomwe ati ndi zothandiza kwambiri pa chitukuko cha dziko lino. “Ife monga Malawi Stock Exchange (MSE) timazindikira gawo lofunikira lomwe atolankhani amatengapo maka potenga gawo pofalitsa nkhani zapa msika wama share ndipo talimbikitsa ubale umenewu pochita maphunziro apa intaneti,” anatero a Kanyangala. Iwo ati maphunzirowa athandiza atolankhaniwa kumvetsa nkhani za malonda komanso anthu kuti akakhala ndi mafunso azidziwa kokafusa.",https://www.radiomaria.mw/mse-ipereka-maphunziro-apa-intaneti-kwa-atolankhani/,"July 20, 2020",Izahaki Mwacha
Papa Wati Akhristu Akhale Opilira pa Mavuto,Mtsogoleri wa mpingo wa katolika pa dziko lonse Papa Francisco wati kukhala odekha popilira zovuta za moyo uno ndiye moyo weniweni wa chikhristu. Malinga ndi malipoti a Vatican Radio Papa Francisco walankhula izi lamulungu ku likulu la mpingowu ku Vatican. Iye wati akhristu akuyenera kukhala odekha monga m’mene Mulungu achitira popereka mpata kwa anthu ake kuti alape ndi kutembenuka mtima. Papa Francisco wati Yesu Khristu amawululira akhristu kuti Mulungu ndi wodekha chinthu chomwe iye wati ndi chosangalatsa komanso chobweretsa chiyembekezo. Papa’yu walankhula izi pothilira ndemanga pa Uthenga Wabwino womwe unawerengedwa laMulungu la 16 mu nyengo ya pa chaka womwe ndi fanizo la mbewu zabwino ndi nansongole. Iye wati mu fanizoli antchito anafunsa mbuye wao kuti awalole azule nansongole yemwe anali kukula limodzi ndi mbewu m’munda koma mwini munda anati ayi ndi bwino azisiye zonse zikulire limodzi poopa kuti angazule ndi mbewu zabwino zomwe ndipo kuti nthawi yokolola ndi yomwe idzasiyanitse nansongoleyu ndi mbewu zabwino. Papa Francisco wati Mulungu yemwe ndi mwini munda amabzyala mbewu zabwino zokhazokha koma kuti satana amapeza mpata maka mu nthawi ya mavuto osiyana-siyana a moyo uno posokoneza anthu omwe mu fanizoli ndi mbewu. Iye wati pali anthu ena a phuma ofuna kuthana ndi tchimo komanso onse ochimwa. Pamenepa iye wati akhristu akuyenera kukhala odekha monga mmene Mulungu achitira popereka mpata kwa anthu ake kuti alape ndi kutembenuka mtima. Papa Francisco wati kukhala odekha popirira zovuta za moyo uno ndiye moyo weniweni wa chikhristu. Iye wati akhristu akuyenera kumabweza maganizo ofuna kuweruza ndipo m’malo mwake azikumbukira kuti Yesu Khristu anadza kudzapulumutsa anthu ochimwa,https://www.radiomaria.mw/papa-wati-akhristu-akhale-opilira-pa-mavuto/,"July 20, 2020",Izahaki Mwacha
Amangidwa Kamba Kogwilira Msungwana Ozelezeka,"Apolisi m’boma la Chikwawa akusunga m’chitokosi bambo wina wa zaka 35 zakubadwa Charles Mikeyasi kamba komuganizira kuti wagwilira mtsikana wa zaka 18 zakubadwa yemwe ndi wozelezeka. Malinga ndi wachiwiri kwa m’neneri wa apolisi m’bomali Sergeant Dickson Matemba, izi zachitika pa 18 mwezi uno, pomwe bamboyu yemwe amachokera ku mowa anakumana ndi msungwanayu pomwe anamukokera pa tchire lina la kufupi ndi komwe mtsikanayu amachokera ndi kumugwilira. Anthu ozungulira ndi omwe anagwira bamboyu ndi kukamutula m’manja mwa apolisi. “Ndizoonadi kuti apolisi kuno ku Chikwawa tamanga bambo wina yemwe wagwirira mzimayi wa zaka 18 yemwe ali ndi ulumali wa mu ubongo pamene amachokera ku mowa,” anatero Sergeant Matemba. Iwo ati bamboyu akawonekera ku bwalo la milandu posachedwa ndipo pakadali pano apolisi achenjeza anthu ku derali kuti adzisamalira ana awo omwe ali ndi ma ulumali onga awa pomayenda nawo limodzi. A Charles Mikeyasi amachokera m’mudzi mwa bwalo mfumu yaikulu Kasisi m’boma la  Chikwawa.",https://www.radiomaria.mw/amangidwa-kamba-kogwilira-msungwana-ozelezeka/,"July 20, 2020",Izahaki Mwacha
Abwezi a Radio alimbikitsidwa kupemphera kolona nthawi zonse,"Abwenzi a Radio Maria Malawi mu dinale ya Mpiri mu dayosizi ya Mangochi awalimbikitsa za ubwino wokonda kupemphera kolona komanso kuchita mibindikiro pofuna kuzamitsa moyo wawo wa uzimu. Bambo Clemence Pindulani omwe ndi bambo mfumu wa parish ya St. Mofolo mu dinale-yi ndi omwe alankhula izi pamene abwenzi a Radio Maria mu dinale-yi amakawalandira. Iwo ati kupatula kupititsa patsogolo ntchito za Radio Maria, abwenziwa akuyeneranso kumapemphera kuti mzimu woyera uziwatsogolera nthawi zonse. “Ndiyambe ndi kuthokoza abwezi apa dinale ku Mpiri amene anawalimbikitsa akhristu omwe parish yawo yangoyamba kumene kuti atenge nawo gawo koposa,” anatero bambo Pindulani. Polankhulapo wachiwiri kwa wapampando wa abwenzi mu dinaleyi a John Soko anati bungwe lawo lakonza kale malingaliro ochita maphunziro osiyanasiyana a uzimu pakati pawo. “Ife tachilandira ngati chinthu chamtengo wapatali popeza mukulimbikitsana kwathu timaphunzira zambiri ndipo lero taphunzira kuti tizipemphera kolona kudzera mu mawu omwe bambo mfumu alankhula,” anatero a Soko.",https://www.radiomaria.mw/abwezi-a-radio-alimbikitsidwa-kupemphera-kolona-nthawi-zonse/,"July 20, 2020",Izahaki Mwacha
Papa Wabwereza Kupempha Magulu Ochita Nkhondo Kuti Ayambe Ayima,"Mtsogoleri wa mpingo wa katolika pa dziko lonse Papa Francisco wabwerezanso kupempha magulu onse omwe akuchita nkhondo kuti ayambe ayima kaye. Polankhula lamulungu pa bwalo la Saint Peter’s Square komanso ku dziko lonse la pansi kudzera pa wayilesi ya kanema ndi makina a intaneti, Papa wati ndi wokhumudwa kuti kumenyana kwabukanso pakati pa maiko a Azerbaijan ndi Armenia. Malinga ndi malipoti kumenyana pakati pa maiko awiriwa kwaphetsa asilikali khumi ndi awiri ndi munthu wamba m’modzi a dziko la Azerbaijan ndipo asilikali anayi a dziko la Armenia afa ndipo ena ambiri avulala. Pamenepa Papa Francisco wabwereza kupempha mbali zonse zochita nkhondo kuti ziyambe zaima kaye pofuna kupereka mpata kuti anthu othandiza anzawo pa nthawi ino ya mliri wa Coronavirus athe kugwira ntchito popanda chovuta chilichonse ndipo kuti ntchito yolimbana ndi mliri wa Coronavirus iyende bwino. M’mawu ake iye watsimikiziranso odwala onse za mapemphero ake. Pempho la Papa Francisco loti magulu onse omwe akuchita nkhondo ayambe ayima kaye likutsatira mgwirizano womwe mayiko omwe amaona za chitetezo (Security Council) pansi pa bungwe la United Nations adachita pa 1 July 2020 wopempha bata ku magulu onse omwe akuchita nkhondo pofuna kuti anthu omwe akusowa chithandizo chosiyanasiyana m’nyengo iyi ya mliri wa Coronavirus athandizidwe bwino. mlembi wa mkulu wa bungwe la United Nations Antonio Gutterez ndi yemwe adabweretsa koyamba ganizo loti magulu onse ochita nkhondo ayambe aima kaye pa 23 March 2020 ndipo Papa Francisco adayamikira za ganizoli koyamba mzolankhulalankhula zake za pa 29 March 2020.",https://www.radiomaria.mw/papa-wabwereza-kupempha-magulu-ochita-nkhondo-kuti-ayambe-ayima/,"July 19, 2020",Izahaki Mwacha
Afisi Apha Mayi Woledzera ndi Mowa ku Ntcheu,"Afisi olusa apha ndi kuchotsa ziwalo za mayi wina wa kwa Doviko, m’mudzi mwa Layiti mfumu yaikulu Mpando m’boma la Ntcheu. M’modzi mwa anthu a mderali a Elizara Cornelius Chiwaula auza Radio Maria Malawi kuti izi zachitika kucha kwa tsiku lamulungu pa 19 July 2020.  Iwo ati mayiyu Elenita Zemberani analedzera kwambiri atamwa mowa zomwe zinamuchititsa kuti agone pansewu pomwe afisiwa anamupeza. “Ndi zowonadi kuti a Elenita Zemberani apezekadi atagwidwa ndi fisi komanso atadyedwa ziwalo zina ndi zina pamene amachokera ku mowa. Zimenezi zachitika cha m’ma 3 koloko m’bandakucha wa lero,” anatero a Chiwaula. Padakalipano apolisi m’bomalo ati akufufuzabe za nkhaniyi.",https://www.radiomaria.mw/afisi-apha-mayi-woledzera-ndi-mowa-ku-ntcheu/,"July 19, 2020",Izahaki Mwacha
Lamulo Lothandiza Anthu Kupeza Mauthenga Mosavuta Liyamba Kugwira Ntchito Posachedwa-Kazako,"Unduna wa zofalitsa nkhani watsimikizira aMalawi kuti lamulo lothandiza anthu kupeza mauthenga mosavuta la Access to Information (ATI) liyamba kugwira ntchito posachedwapa. Kazako: Anthu anavota kuti zinthu zisinthe Nduna mu undunawu a Gospel Kazako ndi omwe anena izi polankhula ndi Radio Maria Malawi. Iwo ati mtsogoleri w adziko lino anasayinira kale lamuloli koma anthu ena mu ulamuliro wa chipani cha DPP ndi omwe amalepheretsa kuti lamulori liyambe kugwira ntchito yake. “Vuto la dziko lomwe limayendetsedwa ndi mabanja awiri kapena atatu kapena anayi limakhala limeneli ndipo umboni wake ndiwa lamulo limeneli la Acces to Information. Nyumba ya malamulo inavomereza komanso a president anasayinira koma mabanja ena ake ochepa anangoganiza kuti lisayambe kugwira ntchito zomwe ndi zoyipa kwambiri,” anatero a Kazako. Pamenepa a Kazako ati mtsogoleri wa dziko lino Lazarus Chakwera waonetsa kale chidwi choti lamuloli liyambirenso kugwira ntchito ndipo wati boma lomwe lilipo padakalipano lilibe chilichonse choti libise choncho lamuloli liyamba kugwira ntchito.",https://www.radiomaria.mw/lamulo-lothandiza-anthu-kupeza-mauthenga-mosavuta-liyamba-kugwira-ntchito-posachedwa-kazako/,"July 19, 2020",Izahaki Mwacha
Dayosizi ya Mangochi Yapereka Ndondomeko Zatsopano Zopewera COVID-19,"Mpingo wa katolika mu dayosizi ya Mangochi walangiza akhristu ake ndi njira zatsopano zomwe akuyenera kutsatira pochita mapemphero, potsatira kupitilira kufala kwa mliri wa Coronavirus mdziko muno. Walemba kalatayo-Bishop Stima Kalata yomwe yalembedwa ndipo yasayinidwa ndi episkopi wa dayosiziyi ambuye Montfort Stima, yapempha akhritsu kutsatira njira zina zowonjezera pamene akupitilira kutsatira njira zomwe mpingo komanso boma linakhazikitsa kale. Zina mwa njira zatsopanozi ndi monga kuvala chotchingira kukamwa ndi mphuno pamene akuchita mwambo wa nsembe za misa. Zina ndi monganso kukhala malo odutsa mpweya pamene akuchita mwambo wa mapemphero komanso kupewa kugwiritsa ntchito ma fan; kugwiritsa ntchito sopo komanso kulolini pamene akukonza mmalo opempherera, kukhala motarikirana ma mita awiri komanso kusamba m’manja ndi sopo. Ambuye stima kudzera mu kalatayi yomwe alembera ansembe, asiteri komanso akhristu eni ake, ati miyambo ya nsembe ya misa idzichitika kosapitirira ola limodzi ndipo akhristu apewe kupereka mphatso pamanja, kulandilira ukalistiya m’manja komanso ati pakuyenera kukhala ndondomeko yabwino komanso yokhazikika pamene akhritsu akutuluka mu tchalitchi kuti apewe kugundana-gundana. Pomaliza kalatayi yaimitsa ena mwa masakramenti monga sakrameneti la ubatizo, zinamwali za mpingo komanso maphunziro akatikisimu wa ana. Ngakhale izi zili chomwechi, episkopiyu wapereka chilorezo kwa masakramenti ena koma motsatira ndondomeko zopewera mliriwu. Ma sacramentiwa ndi monga la kulapa, kudzodza komanso ukwati pomwe akuti opereka komanso olandira ma sacramentiwa onse adzivala chotchingira kukamwa ndi mphuno komanso azitsatira ndondomeko zonse zomwe mpingo komanso boma lakhazikitsa. Pomaliza ambuye stima apempha akhristu kuti akonde kutsatira njira zozitetezerazi kulikonse ngakhale kumalo oti si kutchalitchi.",https://www.radiomaria.mw/dayosizi-ya-mangochi-yapereka-ndondomeko-zatsopano-zopewera-covid-19/,"July 19, 2020",Izahaki Mwacha
Papa Wasankha Mkulu wa Zaumoyo ku Vatican,"Mtsogoleri wa mpingo wa katolika pa dziko lonse Papa Francisco, wasankha mkulu wa bungwe lowona za umoyo ku likulu la mpingowu ku Vatican. Malinga ndi malipoti a wailesi ya Vatican, loweruka pa 18 July 2020 Papa wasankha Doctor Giovanni Battista Doglietto kukhala mkulu kapena kuti Director wa bungwe lomwe limawona za umoyo ku likulu la Mpingo ku Vatican lomwe limadziwika kuti Vatican Healthcare Services, Fondo Assistenza Sanitaria (FAS) mchiyankhulo chachitaliyana. Doctor Doglietto walowa m’malo mwa Doctor Stefano Loreti yemwe anali mkulu wa bungweli. Bungwe lowona za umoyo’li la Vatican Healthcare Services limaona kuti onse amene amagwira ntchito kulikulu la Mpingo ku Vatican akulandira chisamaliro chabwino cha kuchipatala kukakhala kosoweka kutero pozindikira kuti ntchito zomwe agwira ndi zofunika kwambiri kotero akuyeneranso kusamalidwa bwino polandira chithandizo cha chipatala mu nthawi yake, watero Monsignor Luigi Misto yemwe ndi President wa bungweli pofotokozera Vatican Radio. Monsignor Misto wati likulu la mpingo wa katolika likuyenera kukhala chitsanzo chabwino pa maphunzitso a Mpingo wa Katolika otchedwa Social Teaching of the Church maka pa za ubale ndi umodzi (solidarity) ndi awo omwe akudwala ndipo akusowa chisamaliro ndipo iye wati izi zikuyenera kuyambira kulikuluko ku Vatican. Pali ena omwe sadwala nkomwe koma sasiyabe kupereka ndalama kuthumbali, umenewu ndiye ubale ndi umodzi (solidarity) ndi awo omwe amasowa chisamaliro cha kuchipatala pafupi-pafupi watero Monsignor Misto. Mwezi ndi mwezi aliyense wogwira ntchito ku likulu la Mpingo ku Vatican amapereka ndalama ku thumba la bungwe lowona za umoyo’li la Vatican Healthcare Services kapena kuti Fondo Assistenza Sanitaria zomuthandizira atakhala kuti wadwala.",https://www.radiomaria.mw/papa-wasankha-mkulu-wa-zaumoyo-ku-vatican/,"July 18, 2020",Izahaki Mwacha
Ayamikira Boma Kamba Komanga Opalamula Mu Ulamuliro wa DPP,Anthu komanso mabungwe osiyanasiyana ati sakuona vuto lililonse pamene anthu ena omwe anali m’boma lapitali akumangidwa ndi apolisi kamba kowaganizira kuti anapalamula milandu yosiyanasiyana mu mthawi ya ulamuliro wa chipani cha Democratic Progressive (DPP) chomwe padakalipano chinatuluka m’boma. M’modzi mwa anthu omwe amangidwa-Chisale M’modzi mwa anthu omwe anapikisana nawo pa mpando wa uphungu wa nyumba ya malamulo m’dera la kumpoto chakumadzulo kwa boma la Phalombe Kelvin Jumbe wanena izi polankhula ndi Radio Maria Malawi mu mzinda wa Blantyre. Iye wati pakufunika anthu omwe ali m’maudindo osiyanasiyana m’boma azilemekeza malamulo komanso kuchepetsa m’chitidwe owononga chuma cha dziko maka pa nthawi yomwe ali m’maudindo osiyanasiyana othandiza pa ntchito zotukula dziko lino Izi zikuza pamenenso magulu ena akudzudzula boma ati kamba komanga anthu ena omwe anali m’boma la chipani cha DPP zomwe akuganiza kuti ndi zikuchitika pa zifukwa za ndale.,https://www.radiomaria.mw/ayamikira-boma-kamba-komanga-opalamula-mu-ulamuliro-wa-dpp/,"July 18, 2020",Izahaki Mwacha
Ambuye Ziyaye Apempha Ansembe Akhale Odzipereka,"Arkiepiskopi wa arkidayosizi ya Lilongwe, Ambuye Tarcizio Ziyaye wapempha ansembe mdziko muno kuti akhale odzipereka pa ntchito yotumikira Mulungu monga momwe Ambuye Yesu Khristu anali kuchitira pa utumiki wake. Ziyaye: Unsembe ndi mphatso Ambuye Ziyaye anena izi ku tchalitchi la Padre Pio Woyera yomwe ndi nthambi ya St. Andrea Kaggwa Parishi mu arkidayosiziyi, pa mwambo wodzodza dikoni Benard Mwayi Ligomeka kukhala wamsembe. Iwo ati unsembe ndi mphatso ndipo ansembewa akuyenera kutumikira monga amachitira Yesu Khritsu. “Unsembe ndi mphatso ndiponso mitseri yodabwitsa kwambiri ndipo ife ngati anthu opatulika Mulungu anatigawirako mphatso ina ndipo wansembe akadzodzedwa amasanduka wansembe wina,” anatero Ambuye Ziyaye. Polankhulapo bambo Ligomeka anati ndi okondwa kuti maloto awo ofuna kutumikira Mulungu mu njira ya usembe, akwaniritsidwa. “Ine chimwemwe changa ndi chopambana chifukwa choti Mulungu wandigawira sacramenti la ukulu,” anatero bambo Ligomeka. Wansembe wa tsopanoyu akatumikira mdziko la Tanzania ku sukulu ya achinyamata ya Capuchin Boys komwe akakhale bambo mlangizi pa za uzimu pa sukuluyi.",https://www.radiomaria.mw/bambo-bernard-ligomeka-ndi-wansembe-watsopano-wa-arkidayosizi-ya-lilongwe/,"July 18, 2020",Izahaki Mwacha
Save the Children Yadzudzula Nkhondo ya m’dziko la Yemen,"Bungwe lomwe limayang’ana nkhani za ana la Save the Children ladzudzula nkhondo yomwe ikupitirira kuchitika m’dziko la Yemen ndi kuphetsa ana osalakwa. Bungweli ladzudzula mbali zonse zomwe zikuchita nkhondo m’dzikolo potsatira kuphedwa kwa ana khumi msabata yomwe ikungothayi. Kudzera m’chikalata chomwe mkulu wa bungwe la Save the Children m’dzikolo Xavier Joubert walemba wati ndi wokhumudwa kuti pa nthawi yomwe dzikolo linakakhala lotangwanika ndi ntchito yofuna kugonjetsa mliri wa Coronavirus nkhondo ikupitirirabe m’dzikolo ndi kuphetsa anthu osalakwa. Ndife ogwidwa ndi mantha kuti ambiri mwa anthu omwe a kuphedwa ndi ana, watero Joubert m’chikalatacho. Iye wati ndi zomvetsa chisoni ndipo zokhumudwitsa kuti ana ambiri akuphwedwa pa nkhondo yomwe sikuwakhudza ndipo wati nkhondoyi ikulepheretsa ntchito yopereka thandizo kwa anthu m’dzikolo komanso kuti nkhondoyi ikulepheretsa ntchito yolimbana ndi mliri wa Coronavirus. Joubert wapempha mbali zonse zokhudzidwa komanso maiko ndi mabungwe kuti athandize kuthetsa nkhondoyi yomwe yaphetsa anthu ambiri osalakwa. M’dziko la Yemen mwakhala mukuchitika nkhondo kuyambira m’chaka cha 2014 ndipo anthu oposa 100,000 aphedwa ndipo anthu oposa 3 million adathawa m’dzikolo kaamba ka nkhondoyi. Poonjezera pa nkhondoyi malipoti akuti anthu 1,526 agwidwa ndi nthenda ya Covid 19 ndipo anthu 400 amwalira ndi nthendayi m’dzikolo. Posachedwapa mtsogoleri wa Mpingo wa Katolika pa dziko lonse Papa Francisco adapempha magulu osiyana-siyana ochita nkhondo pa dziko lonse la pansi kuti ayambe aima kaye pofuna kupereka mpata kuti ntchito yolimbana ndi mliri wa Coronavirus iyende bwino.",https://www.radiomaria.mw/save-the-children-yadzudzula-nkhondo-ya-mdziko-la-yemen/,"July 17, 2020",Izahaki Mwacha
Anthu a M’boma la Likoma Akufuna Bwanamkubwa Wawo Achoke,"Anthu ena omwe akuti ndi okhudzidwa m’boma la Likoma alembera kalata boma kuti lichotse bwanamkubwa wa bomalo komanso mkulu owona za umoyo m’bomalo. Anthuwa achita ziwonetsero ati posakondwa ndi momwe awiriwa akugwilira ntchito zawo m’bomalo. Anthu okhudzidwa aku Likoma kuwerenga kalata ya madandaulo awo M’modzi mwa anthu okudzidwawa a Mathews Manyuka awuza Radio Maria Malawi kuti bwanamkubwayu sakufotokoza bwino momwe agwiritsira ntchito ndalama zokwana 30 million-kwacha zomwe zimayenera kuthandiza polimbana ndi mliri wa Covid-19 komanso kuphatikizapo ndalama zina zochuluka zomwe zimayenera kugwira ntchito ya chitukuko m’bomalo. “Ziwonetserozi zikuchitika pa zifukwa ziwiri chomwe china ndi kusowa kwa bwana DHO mu ofesi yawo kuchokera pamene anatumizidwa kuti azizagwira ntchito m’boma lino, komanso bwana DC alephera kutipasa malipoti ochulukwa okhuza chitukuko ndipo ngati m’boma lino muli chitukuko ndi chomangidwa ndi a mission basi,” anatero a Manyuka. Iwo ati akufuna anthuwa achotsedwe ntchito ndipo apatsidwe DC komanso DHO watsopano. Koma atafunsidwa, bwanamkubwa wa bomalo Eric Nema wakana kuyankhapo kanthu pa nkhaniyi ponena kuti anthu odandaulawa alembera kalatayi mabwana ake osati iyeyo monga bwanamkubwa wa bomalo.",https://www.radiomaria.mw/anthu-a-mboma-la-likoma-akufuna-bwanamkubwa-wawo-achoke/,"July 17, 2020",Izahaki Mwacha
Misa Malawi Yadandaula ndi Mchitidwe Wochitira Nkhaza Atolankhani,"Bungwe lomenyera ufulu wa atolankhani mdziko muno la MISA Malawi ladandaula ndi kupitilira kwa mchitidwe omenya komanso kuopseza atolankhani womwe zipani zina za ndale zikuchita mdziko muno. Walemba chikalatacho-Ndanga Wapampando wa bungweli Tereza Temweka Ndanga ndi yemwe wanena izi kutsatira kumenyedwa kwa otolazithunzi za wailesi ya kanema ya zodiac komanso kuwopsezedwa kwa mtolankhani wa Nation Publications Limited ku bwalo la milandu mu mzinda wa Lilongwe. Ndanga wati ndi zomvetsa chisoni kuti adindo ena akulekelera mchitidwe oterewu womwe ukuchititsa kuti atolankhaniwa azigwira ntchito yawo mwa mantha. “Ndi zomvetsa chisoni kuti atsogoleri a zipani za ndale ndi omwe akulimbikitsa za mchitidwewu,” yatero kalatayo. Ndipo kalatayo yapempha apolisi kuti amange nthu onse omwe akukhudzidwa ndi zamtopolazi zomwe zikupangitsa kuti atolankhani adzigwira ntchito yawo mwa mantha.",https://www.radiomaria.mw/misa-malawi-yadandaula-ndi-mchitidwe-wochitira-nkhaza-atolankhani/,"July 17, 2020",Izahaki Mwacha
Phungu wa Dera la Pakati m’boma la Karonga Wamwalira,"Nyumba ya malamulo yalengeza za imfa ya m’modzi mwa aphungu a nyumbayi Dr. Cornelius Thomson Mwalwanda omwe anali phungu wa dera la pakati m’boma la Karonga. Wamwalira-Mwalwanda Malinga ndi kalata yomwe sinafotokoze gwero la imfayi yomwe yasayinidwa ndi sipikala wa nyumbayi mayi Catherine Gotani Hara, Dr. Mwalwanda amwalira dzulo ku chipatala cha Kamuzu Central mu mzinda wa Lilongwe. Maipoti akusonyeza kuti a Mwalwanda amwalira ndi nthenda ya Covid-19, koma polankhula ndi Radio Maria Malawi mneneri wa nyumba ya malamulo Ian Mwenye wati nyumbayi siyinalandire lipoti lotsimikizika lochoka kuchipatala lokhudza gwero la imfa ya phunguyu. “Zoonadi titsimikize mwachisoni kuti ku nyumba ya malamulo tataya m’modzi mwa phungu w anyumbayi amenewa ndi Dr. Cornelius Mwalwanda ndipo mwambo oyika m’manda uchitika lero chakummawaku ku manda aku Area 18 mu mzinda wa Lilongwe. Ife sitinauzidweko ndi a chipatala chomwe chimawavuta,” anatero a Mwenye.",https://www.radiomaria.mw/phungu-wa-dera-la-pakati-mboma-la-karonga-wamwalira/,"July 17, 2020",Izahaki Mwacha
Anthu Ayembekezere Kusintha pa Ntchito Zofalitsa Nkhani-Kazako,"Boma lati nyumba zofalitsa nkhani mdziko muno ziyembekezere kusintha kwakukulu pa kagwiridwe ka ntchito zake komanso pa miyoyo ya atolankhani. Kazako: Anthu anavota kuti zinthu zisinthe Nduna ya zofalitsa nkhani a Gospel Kazako ndi omwe anena izi polankhula ndi Radio Maria Malawi. Iwo ati kusinthaku kufikiranso magulu ena a wanthu omwe ali mu gawo la zofalitsa nkhani komanso kutumiza mauthenga zomwe pamapeto pake zisintha miyoyo ya mzika za dziko lino. “Anthu mdziko muno anavota kuti zinthu zisinthe ndiye kusintha kumeneku kuchitika pakati pa a Malawi kuphatikizapo atolankhani komanso mmene nyumba zowulutsamawu zizigwilira ntchito. Zimenezi zikhudzanso anzathu a lamya za m’manja komanso othandiza potumiza mauthenga. Kusintha kumeneku pamapeto pake kukhala kokomera anthu onse mdziko muno,” anatero a Kazako. Pamene amalankhulapo za udindo wawo nduna yatsopanoyi yati idalira chithandizo cha Mulungu kuti igwire bwino ncthito zake pa udindowu.",https://www.radiomaria.mw/anthu-ayembekezere-kusintha-pa-ntchito-zofalitsa-nkhani-kazako/,"July 16, 2020",Izahaki Mwacha
"Dayosizi Ya Mzuzu Yauza Akhristu, Atumiki Adzivala Zodzitetezera ku COVID-19","Dayosizi ya mpingo wa katolika ya Mzuzu yauza akhristu ake kuti adzivala zotchinga kukamwa ndi mphuno pamene akuchita mapemphero osiyanasiyana m’matchalitchi. Walemba kalatayo-Bishop Ryan Episkopi wa dayosiziyo ambuye John Ryan ndi omwe anena izi kudzera mu kalata yomwe alembera ansembe, abulazala komanso asistere, yomwe yatsindika za kuopsa kwa nthenda ya COVID-19. Iwo ati potengera ndi kukwera kwa chiwerengero cha anthu omwe apezeka ndi kachilombo ka Coronavirus mu dayosiziyo, ndi kofunika kuti anthuwa azitsatira njira zoyenera zopewera mliriwu. Malinga ndi kalata yomwe episkopi wa dayosizi ya Mzuzu ambuye JOHN RYAN walembera atumiki onse a dayosiziyo, kuvala kwa mask komwe kukuchitika kwambiri m’madera a matawuni a dayosiziyo kukuyenera kukhale ngati chikhalidwe ndipo kuzichitika m’madera onse kuphatikizapo m’madera omwe ndi a kumudzi. Ntchito yolandira ma sacrament a kulapa komanso ukaristia, akuti zikuyenera zizichitikira panja komanso motsata malamulo onse omwe a zaumoyo akulimbikitsa, ndipo nambala ya anyamata othandizira misa akuti yachepetsedwa. Kalatayi yati ana omwe akupita ku tchalitchi adziperekezedwa ndi akuluakulu komanso anawa asamakhale m’magulu ndi kumasewera kutchalitchiku zomwe zachititsanso kuti ayimitse maphunziro onse a katekisimu wa ana. Espiskopiyu kudzera mu kalatayi wayimitsa zochitika zosiyansiyana mu dayosiziyo. Iye wati kupereka kwa masacrament a ubatizo, ukaristia, ulimbitso komanso ukwati, kuyambe kwayima kaye. Iye wayimitsanso maulendo oyenderana pakati pa matchalitchi ndi maparishi komanso magulu ndi mabungwe onse mu dayosiziyo ndipo wati aliyense ogwira ntchito mu dayosiziyo azikatenga chilorezo ku ofesi ya epskopiyu ngati akufuna kuyenda ulendo wopita kunja kwa dayosiziyo. Mwazina Ambuye Ryan apempha akhristu a mu dayosiziyi kuti azikhala moyo wabwino kuphatikizapo kudya zakudya zabwino, kuchita masewero olimbitsa thupi, kuchepetsa kumwa mowa komanso kukhwimitsa moyo wawo wa uzimu popemphera nthawi ndi nthawi. Ndipo pamapeto pake episkopiyu walangiza atumikiwa kuti aziwonetsetsa kuti akutsatira malangizo onse a pansewu popewa kuyendetsa galimoto mosasamala komanso ataledzera ndipo wati atumikiwa apewenso kuyenda maulendo aatali nthawi ya usiku.",https://www.radiomaria.mw/dayosizi-ya-mzuzu-yauza-akhristu-atumiki-adzivala-zodzitetezera-ku-covid-19/,"July 16, 2020",Izahaki Mwacha
Cyclist Killed in Mangochi Road Accident,"A 22-year old man in Mangochi has died after being hit by a motor vehicle at Mpima Forest along Liwonde-Mangochi road. Confirmed the incident – Daudi According to Mangochi Police Deputy Publicist, Sub Inspector Amina Daudi, the deceased has been identified as Imran Banda from Makande village Traditional Authority Kalembo in Balaka. The accident which happened in the morning of July 16, 2020 involved a motor vehicle Mazda Alexa registration number CZ9620 driven by Charles Hassan, 29, a doctor at Mangochi District Hospital. According to Daudi, Hassan who was with his wife as a passenger was driving from the direction of Ulongwe heading Mangochi Boma and due to speeding he lost control and hit the pedal cyclist (now deceased) who was cycling towards the same direction. Following the impact, the cyclist sustained head injuries and was pronounced dead upon arrival at Mangochi District Hospital. Meanwhile, police have appealed to drivers to always follow road safety measures to avoid accidents.",https://www.radiomaria.mw/cyclist-killed-in-mangochi-road-accident/,"July 16, 2020",Izahaki Mwacha
Wayilesi Ya Vatican Ikondwelera Zaka 70 Zowulutsa Maprogram Ku Africa,"Wayilesi ya likulu la mpingo wa katolika pa dziko lonse ya Vatican, chaka chino ichita chikondwerero chokumbukira kuti papita zaka 70 ikuwulutsa ma pologalamu ake ku Africa. Malipoti akuti wayilesiyi inayamba kuwulutsa ma pologalamu ake ku Africa m’chaka cha 1950.  Wayilesiyi ndi chida cha mphamvu chomwe likulu la mpingo wa katolika pa dziko lonse limagwiritsa ntchito pofalitsa mauthenga a Papa komanso nkhani zosiyanasiyana. Papita zaka 89 kuchokera pomwe Vatican Radio yomwenso imadziwika kuti wayilesi ya Papa (the Pope’s Radio) idakhazikitsidwa mchaka cha 1931. Papa Pio wa 11 ndi yemwe adawulutsa mawu koyamba pa wayilesiyi. Uthenga wa Papa Pio wa 11 womwe udali mu chilatini udawuluka pa 12 February 1931. Ngakhale kuti ma pologalamu a chingerezi adayamba kuwulutsidwa m’chaka cha 1937, ma pologalamu a chingerezi opita kwa anthu a ku Africa adayamba m’chaka cha 1950 zomwe zikutanthauza kuti chaka chino papita zaka 70 Vatican Radio ikuwulutsa ma pologalamu ake ku Africa. Ma pologalamu oyambirira a chingerezi opita kwa anthu a ku Africa anali okhudza nkhani za likulu la Mpingowu, maphunzitso a Katikisimu wa Katolika, mbiri za anthu oyera ndi miyambi ya ku Africa. Pambali pa mapologalamu owuluka pa wayilesiyi ena amawajambulanso pa ma cassette ndi ku watumiza ku Africa. Zaka zikupita Vatican Radio inayamba kuwulutsanso mu ziyankhulo za ku Africa monga Kiswahili ndi Hausa. Itachitika Sinodi ya ku Africa Vatican Radio inayamba kukonzanso ma pologalamu okhudza magawo osiyana-siyana a moyo wa anthu monga chilungamo ndi mtendere komanso ma pologalamu a chitukuko ku Africa. Padakali pano ma pologalamu a Vatican Radio akuwulutsidwanso ndi ma wayilesi ambiri a chikatolika ku Africa monga Radio Maria. Padakali pano wayilesiyi ikuwulutsa ma pologalamu ake mu ziyankhulo 47 ndipo ansembe a chipani cha ma Jesuit (Society of Jesus) ndi omwe amayendetsa wayilesiyi.",https://www.radiomaria.mw/wailesi-ya-vatican-ikondwelera-zaka-70-zowulutsa-maprogram-ku-africa/,"July 16, 2020",Izahaki Mwacha
Phungu Wakale Akagwira Ukayidi Chifukwa Cha Katangale,"Bwalo la milandu ku Zomba lalamula phungu wakale wa nyumba ya malamulo mdera la Zomba Malosa Anderson Undani kuti akakhale ku ndende kwa chaka chimodzi ndi theka pa mlandu wa katangale. Wasayinira kalatayo-Ndala Malinga ndi kalata yomwe bungwe lothana ndi katangale ndi ziphuphu mdziko muno la Anti-Corruption Bureau (ACB) latulutsa, yomwe yasayinidwa ndi wofalitsa nkhani wake Egritta Ndala, phungu wakaleyu komanso omuthandizira wake Pangani Nazombe anasokoneza ndalama za thumba la Contsituency development Fund (CDF) zomwe zimayenera kugwiritsidwa ntchito pomanga nyumba ya mphunzitsi pa sukulu pulaimale ya Mapalo. Ndalama zina akuti zinali zoti amangire zimbudzi pa sukulu ya Domasi CCAP, kukonzanso nsewu wa Domasi-Kasonga komanso kumanga mlatho pa mtsinje wa Malonga. Bungwe la ACB linamanga awiriwa pa 1 October mchaka cha 2018. Awiriwa anatengeredwa ku bwalo la milandu komwe a Undani amayankha mlandu wogwiritsa ntchito ofesi yawo molakwika, kuba komanso kupeza ndalama kudzera mu njira yachinyengo. Pomwe a Nazombe amayankha mlandu wothandizira munthu kupalamula mlandu komanso kupeza ndalama kudzera mu njira yachinyengo. Pa 3 July bwaloli linawapeza olakwa pa nkhaniyi ndipo pa 13 ndi pomwe bwaloli lapereka chigamulo chake pa nkhaniyi pomwe a Undani alamulidwa kukakhala ku ndende kwa miyezi 18 pa mlandu uliwonse omwe anapalamula. Pamene a Nazombe alamulidwa kukakhala ku ndende kwa miyezi 12 pa mlandu uliwonse omwe anapalamula ndipo akuti chilango chonsechi chidziyendera limodzi.",https://www.radiomaria.mw/phungu-wakale-akagwira-ukayidi-chifukwa-cha-katangale/,"July 15, 2020",Izahaki Mwacha
Sitima Ya Papa Francisko Ikupulumutsa Miyoyo,"Sitima ya pa madzi yotchedwa Papa Francisco ikupereka thandizo la chipatala ku madera a mtsinje wa Amazon mdziko la Brazil. Malinga ndi malipoti a Vatican Radio sitima’yi ikupereka chithandizo cha zipangizo za mchipatala kumidzi ya pafupi ndi mtsinje wa Amazon kwa anthu omwe akuvutika chifukwa cha mliri wa Coronavirus.  Sitimayi akuti yapulumutsa miyoyo komanso kubweretsa chiyembekezo pakati a anthu a ku deralo. Pamene mliri wa Coronavirus ukupitilira kuvutitsa maiko ambiri anthu a ku dera la mtsinje wa Amazon m’dziko la Brazil ndi oyamika kaamba ka sitima ina ya pa madzi yotchedwa Papa Francisco yomwe ikuthandiza anthu ku deralo ndi zipangizo za mchipatala pa nthawi iyi ya mliri wa Coronavirus. Sitima’yi ili pa ntchito yolimbana ndi mliri wa Coronavirus pothandiza omwe akudwala komanso kuteteza awo omwe sanagwide ndi nthendayi. Malinga ndi Joel Sousa bulazala wa chipani cha Francisco Woyera wa ku Assisi, sitima’yi akuti yabweretsa chiyembekezo komanso yapulumutsa miyoyo ya anthu ambiri ku deralo. Sitima’yi yakhala ikuthandiza anthu ku deralo kuyambira mwezi wa July m’chaka cha 2019 ndi chithandizo cha chipatala koma kuti panopa ogwira ntchito mu sitima’yi ali pa ntchito yolimbana ndi mliri wa Coronavirus. A bulazala komanso ansembe a chipani cha Francisco Woyera wa ku Assisi ndiwo eni ake a sitima’yi ndipo iwo akuti analimbikitsidwa pa ntchito yopereka chithandizo cha chipatala kwa anthu m’deralo ndi Papa Francisco pomwe anali ku Brazil pa chaka cha achinyamata (World Youth Day) m’chaka cha 2013. Sitima yotchedwa Papa Francisco yi ili ndi anthu 23 odziwa ntchito za chipatala, zipinda momwe anthu amalandira thandizo, chipinda chopangira ma opareshoni, chipinda chopimira anthu mmene aliri m’thupi mwao pongotchula zochepa chabe. Dziko la Brazil ndi limodzi mwa maiko omwe akhudzidwa kwambiri ndi mliri wa Coronavirus pokhala pa nambala 2 pa mndandanda wa maiko omwe chiwerengero cha anthu omwe agwidwa ndi nthenda ya Covid 19 ndi chokwera kwambiri. Anthu pafupi 1.9 million agwidwa ndi nthenda ya Covid 19 m’dziko la Brazil kutsatira dziko la United States of America lomwe lili pa nambala 1 pa chiwerengero cha anthu omwe agwidwa ndi nthenda ya Covid 19. Malinga ndi malipoti a pa 14 July 2020 a sukulu ya ukachenjede ya John Hopkins anthu 72,833 amwalira ndi nthenda ya Covid 19 m’dzikolo. Ndipo ndi pa tsiku lomweli la 14 July 2020 pomwe likulu la Mpingo wa Katolika pa dziko lonse linalengeza kuti Papa Francisco watumiza thandizo ku dzikolo la zipangizo zothandiza anthu omwe akuvutika kupuma bwino kuti athe kupuma mosavutika (ventilators).",https://www.radiomaria.mw/sitima-ya-papa-francisko-ikupulumutsa-miyoyo/,"July 15, 2020",Izahaki Mwacha
Kulandira Mawu a Mulungu ndi Kulandira Yesu-Papa,"Mtsogoleri wa mpingo wa katolika pa dziko lonse Papa Francisco wati povomera kulandira mawu a Mulungu akhristu amalandira Yesu Khristu yemwe. Malinga ndi malipoti a wayilesi ya Vatican, Papa walankhula izi lamulungu ku likulu la mpingowu ku Vatican. Iye wati fanizo la wofetsa mbewu ndi lothandiza akhristu kuwunika za moyo wawo maka umo m’mene alandilira mau a Mulungu. Mu zolankhulalankhula zake pa tsiku lamulungu la 15 mu nyengo ya pa chaka Papa Francisco wafotokozera Uthenga Wabwino womwe unawerengedwa pa tsikuli omwe ndi fanizo la wofetsa mbewu. Iye wati sikungakhale kulakwitsa kunena kuti fanizo la wofetsa mbewu ndi manthu wa mafanizo opezeka mu Baibulo popeza ili ndi fanizo lomwe likunena mwa mvemvemve zakufunika komvetsera Mau a Mulungu. Papa’yu wapitiriza kunena kuti Mau a Mulungu ndiye Yesu Khristu kotero amene amvetsera ndikuvomera Mau a Mulungu ndiye kuti akuvomera ndi kulandira Yesu Khristu amene. Iye wati Mau a Mulungu omwe ndi mbewu mu fanizoli ndi Yesu Khristu amene ndi Mau a Mulungu odzipangidwa munthu. Papa Francisco wati akhristu akuyenera kulandira Mau a Mulungu monga nthaka yabwino yomwe ichititsa mbewu kumera, kukula mpaka kubereka zipatso. Iye wati Mawu a Mulungu ali ngati mbewu imene Mulungu amafetsa pakati pa anthu ake. Papa Francisco wati munthu aliyense ali ngati nthaka pomwe mbewu yomwe ndi Mau a Mulungu amagwerapo ndipo kuti zili kwa munthu aliyense kusankha kuti akhala nthaka yotani. Ichi ndi chisankho chomwe munthu aliyense akuyenera kuchita pa moyo wake wa chikhristu.",https://www.radiomaria.mw/kulandira-mawu-a-mulungu-ndi-kulandira-yesu-papa/,"July 15, 2020",Izahaki Mwacha
Child Abuser Jailed 12 Years in Lilongwe,"The Lilongwe Magistrate’s court has on July 13, 2020 sentenced a 25-year-old Shupi Mitambo to 12 years imprisonment with hard labour for acts intended to cause grievous harm contrary to Section 235 (a) of the Penal Code. The court heard through state prosecutor Inspector Grace Mafosha that on June 27, 2020 the accused beat up his 2-year-old step son for mixing cooked beans with nsima. Mafosha narrated to the court that the victim’s mother prepared nsima for her husband and left for other chores leaving the child inside the house. When the husband entered into the house, he found that the child had mixed nsima with the only remaining beans in the pot. This angered the accused person who in return bit up the kid severely. Mafosha further told the court that the accused threatened his wife not to tell anyone about the incident that if she does so, he would also beat her up. The prosecutor further told the court that it was not the first time the accused had done such a barbaric act to the step son. Mafosha said that the accused used to beat up the victim and refuse to take him to hospital, but rather rubbing the victim’s wounds with salt for fear of being arrested. It took the effort of the landlord to report the matter to police seeing how the child was badly hurt. Mafosha said that apart from being beaten, the poor child was also scolded with hot water on his left leg. Shupi was convicted on his own plea of guilty. The prosecutor therefore pleaded with the court to give the convict a stiffer punishment to deter other would-be offenders. In mitigation, Shupi told the court that he realised his mistakes and that he had learnt a lesson. He also pleaded with the court for leniency because he was the first offender and that he did not waste court’s time. In passing judgement, First Grade Magistrate Shaireen Chirwa concurred with the state that the act of the convict was not to install good deed to the child, but rather to kill. She said that a lot of children are facing different kinds of abuses by their step parents out there. The magistrate said that the convict was supposed to protect the child without considering whether he is his biological child or not, hence she slapped him to 12 years imprisonment with hard labour. Shupi Mitambo, 25, hails from Ndaona Village in Traditional Authority Dambe in Neno district.",https://www.radiomaria.mw/child-abuser-jailed-12-years-in-lilongwe/,"July 15, 2020",Izahaki Mwacha
Chipatala cha Vatican Chasiyanitsa Ana Omwe Anabadwa Ophatana,"Chipatala cha likulu la mpingo wa katolika pa dziko lonse chachita opareshoni atsikana awiri omwe anabadwa mophatikana. Malinga ndi malipoti a Vatican Radio, chipatala cha ana cha Bambino Gesu mu mzinda wa Rome mdziko la Italy, chakwanitsa kupanga opareshoni atsikana awiri omwe anabadwa mophatikana ndipo pano atsikanawa ali bwino. Mayi ndi ana ake pambuyo powalekanitsa Atsikanawa anali ku chipatala china mdziko la Central African Republic chomwe Papa Francisco adachiyendera m’chaka cha 2015. Ervina ndi Prefina ndi atsikana omwe adabadwa zaka ziwiri zapitazo ndipo iwo adabadwa ophatikana matupi. Kwa chaka chathunthu madokotala akhala akuwapima atsikanawa maka kuti apeze njira ya bwino yoti nkuwathandizira kuti choncho aliyense athe kukhala payekha osadalira ziwalo za thupi la mzake. Poyamba anawo amawoneka chonchi Malipoti ati mkulu woyendetsa chipatala cha ana cha Bambino Gesu cha likulu la Mpingo wa Katolika pa dziko lonse, Vatican, chomwe chili ku Rome m’dziko la Italy Mariella Enoc anali ku Bangui m’dziko la Central African Republic komwe kulinso chipatala cha ana chomwe chimalandira thandizo kuchokera ku Vatican ndipo Papa Francisco adayendera chipatalachi pomwe anakacheza m’dzikolo m’chaka cha 2015. Atawaona anawa Enoc anaganiza zowatumiza anawa moperekezedwa ndi mayi a anawa ku Rome. Masiku apitawa madokotala anawapanga opareshoni yowasiyanitsa matupi yomwe malipoti akuti inayenda bwino. Ndipo naye mayi wa anawa wati anawa ali bwino moti akusewera ndi kuchita zonse zomwe ana amachita ndipo akuti nao anawa akufuna adzakhale madokotala kuti adzathandize anthu ena. M’mawu ake mayi wa anayu wati akuthokoza anthu osiyana-siyana omwe agwira ntchito yotamandikayi ndipo mwa njira ya padera Papa Francisco chifukwa cha chithandizo chomwe akupereka kwa ana osiyana-siyana. Opareshoni ya anawa akuti inali ya maola 18 ndipo madokotala ndi anamwino opitirira 30 ndi omwe anagwira ntchitoyi. Ervina ndi Prefina anabadwa pa 29 June m’chaka cha 2018 pa tsiku lomwe Mpingo wa Katolika pa dziko lonse umachita chaka cha Petulo ndi Paulo Oyera.",https://www.radiomaria.mw/chipatala-cha-vatican-chasiyanitsa-ana-omwe-anabadwa-ophatana/,"July 14, 2020",Izahaki Mwacha
Wachitetezo wa Mutharika; Chisale Wamangidwa,"Apolisi amanga yemwe anali wamkulu wa achitetezo kwa mtsogoleri wakale wa dziko lino Peter Mutharika, a Norman Paulos Chisale. Ali m’manja mwa apolisi-Chisale (wavala jekete ya blue) Wofalitsa nkhani za apolisi mdziko muno, James Kadadzera watsimikiza za nkhaniyi polankhula ndi Radio Maria Malawi. “Ndizoona kuti ali m’manja mwathu kuno ku Lilongwe maka maka ofesi yofufuza fufuza nkhani yokhuza chuma. Ife apolisi timayitana anthu omwe tikuwaganizira pa nkhani inayake ndi kumawafusa kudikira kuti tipeze umboni weni weni,”anatero Kadadzera. Kadadzera: Tinenabe zifukwa zomwe tawamangira Malipoti akusonyeza kuti a Chisale amangidwa pokhudzidwa ndi nkhani yolowetsa cement mdziko muno opanda msonkho. Koma mneneri wa apolisiyu wakana kunena zifukwa zomwe awamangira a Chisale ponena kuti akufufuzabe.",https://www.radiomaria.mw/wachitetezo-wa-mutharika-chisale-wamangidwa/,"July 14, 2020",Izahaki Mwacha
"Ambuye Stima Apempha Akhristu, Ansembe Azivala Zozitetezera ku COVID-19","Episkopi wa dayosizi ya mpingo wa katolika ya Mangochi ambuye Montfort Stima wapempha akhristu mu dayosizi-yi kuti adzivala chotchinga kukamwa ndi mphuno pomwe akukasonkhana ndi anzawo nthawi ya mapemphero kuti adzitetedze ndi kutetedza ena ku kachilombo ka Coronavirus. Stima: Nambala ya omwalira ikukwera Ambuye Stima alankhula izi mu uthenga wawo wapadera wolimbikitsa njira zopewera kachilomboka. Iwo atinso pamene muthu akunva zizindikiro kapena kupezeka kumene ndi kachilomboka akuyenera kukhala pakhomo ndikuleka kukasonkhana ndi anzake, ndi cholinga choti atetedze ena ku kachilomboka. “Nambala ya anthu omwalira ikukwera, nambala ya anthu omwe matendawa awapeza ikukweranso ndiye zoyezeranso akuti zikutha. Ndiye tiyeni tipitirize kumvera malangizo a akulu athu a zaumoyo nthawi zonse. Tikakhala mtchalitchi muja tivale mask. Kwa amene akudwala, asabwere ku tchalitchi kuno alandira Ambuye Yesu mu uzimu. Palibe cha nzeru kuti upite ku tchalitchi ukapereke matenda kwa ena,” anatero AMbuye Stima. Iwo ati tsopano nthawi yakwana kuti anthu azindikire kuti matendawa alikodi ndipo si nkhani ya nkhambakamwa.",https://www.radiomaria.mw/ambuye-stima-apempha-akhristu-ansembe-azivala-zozitetezera-ku-covid-19/,"July 14, 2020",Izahaki Mwacha
Chipatala cha Kamuzu Central Chayika Ndondomeko Zatsopano Zopewera COVID-19,"Akuluakulu a chipatala cha Kamuzu Central mu mzinda wa Lilongwe ayika ndondomeko zatsopano ngati njira imodzi yofuna kuteteza anthu odwala ku mliri wa COVID-19 pa chipatalachi.  Anthu akamalowa apa aziyamba ayezedwa Izi zadziwika kudzera mu chikalata chomwe akuluakulu a pa chipatalachi atulutsa chomwe chikufotokoza ndondomeko zatsopano zomwe akhazikitsa zopewera mliri-wu. Mwazina chipatalachi chati chiziwonetsetsa kuti aliyense wolowa mzipata za pa chipatalachi akuyezedwa ku nthendayi. “Tikufuna tichepetse kuchuluka kwa anthu omwe amabwera kuzaona odwala, kudzadikilira odwala. Tichepetsanso magulu amene amabwera kuzachita za tchalitichi ndi mapemphero mu ward zomwenso zimachititsa kuti anthu achulukane ndi kufalitsa matendawa,” anatero a Kambeni omwe ndi m’modzi mwa akuluakulu a pa chipatalachi. Kudzera mu kalatayi chipatalachi chati anthu opita ku chipatalachi adzivala face mask, adzisamba m’manja komanso aziyezedwa mu zipata zolowera ku chipatalachi.",https://www.radiomaria.mw/chipatala-cha-kamuzu-central-chayika-ndondomeko-zatsopano-zopewera-covid-19/,"July 14, 2020",Izahaki Mwacha
Bungwe la IPEQI Liphunzitsa Adindo a za Chitukuko Kumidzi,"Bungwe la Institute for Participatory Engagement and Quality Improvement (IPEQI) lati liphunzitsa adindo omwe amayang’anira ntchito za chitukuko ku madera a kumidzi m’boma la Zomba za momwe angalimbikitsire chitukuko m’madera awo. Mlangizi wamkulu wa bungweli Dr. Zikani Kaunda ndi omwe anena izi lachiwiri m’boma la Zomba pomwe bungwe lawo limakumana ndi alangizi a zachitukuko ku madera akumidzi komanso akuluakulu a khonsolo ya boma la Zomba. Iwo ati ali ndi chikhulupiliro kuti pakutha pa maphunziro amenewa adindowa adziwa momwe ndalama zogwilira ntchito za chitukuko zikuyenera kuyendera. M’mawu ake mkulu owona za chitukuko m’madera akumidzi m’boma la Zomba mayi Flora Mvuta ati ali ndi chikhulupiliro kuti ntchito yophunzitsa adindowa ikatha, zinthu zisintha ndipo adindowa azitha kugwira ntchito yawo bwino ponena kuti chiwasankhire sanachitepo maphunziro ena aliwonse okhudza ntchito yawo.",https://www.radiomaria.mw/bungwe-la-ipeqi-liphunzitsa-adindo-a-za-chitukuko-kumidzi/,"July 11, 2020",Izahaki Mwacha
Mdipiti wa Galimoto za Chilima Wachita Ngozi; Anayi Afa,"Anthu anayi afa ndipo awiri avulala pa ngozi yomwe yachitika kwa phalula m’boma la Balaka. Malinga ndi mneneri wa apolisi m’boma la Balaka Inspector Felix Misomali, imodzi mwa galimoto za pa mdipiti wa wachiwiri kwa mtsogoleri wa dziko lino yagundana ndi galimoto ina mu nsewu wa Zalewa. Imodzi mwa galimoto zapa mdipitiwo Iye wati ngoziyi siyinakhudze wachiwiri kwa mtsogoleri wa dziko linoyu kaamba koti galimoto yake inali itadutsa kale koma yomwe inachita ngoziyi ndi galimoto yomwe inali kumapeto kwa mdipitiwu. “Galimoto ya mtundu wa Toyota Vitz Saloon nambala yake BW 8173 yomwe amayendetsa ndi Tamara Kamanga imadutsana ndi convoy ya Vice president koma chifukwa choti imathamanga kwambiri dalaivalayu analephera kuwongolera bwino galimotoyo zomwe zinachititsa kuti akawombane ndi galimoto yomwe inali kumapeto kwenikweni kwa mdipiti umene wa Vice President-wu, Toyota Rand Cruiser nambala yake BW1732 momwe munali dalaivala ndi wapolisi m’modzi,” anatero Inspector Misomali. Inspector Misomali ati kutsatira ngoziyi amayi awiri omwe anakwera galimoto ya Vitz yi omwe sakudziwika mayina awo, afera pa malo a ngoziwo komanso bambo wina yemwe anali mu galimoto yomweyo wamwalira atangofika naye pa chipatala cha Phalula ndipo pamapeto pake dalaivala wa galimotoyo wamwalira atafika ku chipatala cha boma la Balaka. Anthu awiri omwe anali mu galimoto yapa mdipitiwo avulala ndipo padakalipano awatengera ku chipatala cha Kamuzu Central mu mzinda wa Lilongwe.",https://www.radiomaria.mw/mdipiti-wa-galimoto-za-chilima-wachita-ngozi/,"July 11, 2020",Izahaki Mwacha
Papa Wapemphelera Ansembe Omwe Akuvutika Kamba ka Utumiki,"Mtsogoleri wa mpingo wa katolika pa dziko lonse Papa Francisco wati ali limodzi m’mapemphero ndi ansembe omwe akugwira ntchito pakati pa anthu osauka mdziko la Argentina. Malinga ndi malipoti a Vatican Radio, Papa Francisco walankhula izi mu uthenga wake wa pa kanema womwe watumizira ansembewa. Iye wati ali nawo limodzi ansembe-wa mu uzimu makamaka ansembe omwe agwidwa ndi nthenda ya COVID-19 akutumikira anthu. Anatsogolerapo utumikiwu ali episkopi-Papa Mwa njira yapadera iye watchula ansembe atatu omwe agwidwa ndi nthenda ya COVID-19 akutumikira anthu ndipo iye wati ali nawo limodzi mu uzimu mu nthawi yovutayi ndipo wapempha anthu kuti akumbukire ansembewa mmapemphero awo komanso kuthokoza Mulungu chifukwa cha utumiki wa mphamvu wa ansembe amenewa. Utumiki wa ansembe pakati pa anthu osaukitsitsa ku Buenos Aires mdziko la Argentina unayamba m’zaka za m’ma 1960 ndipo utumikiwu unalimbikitsidwa mzaka za mma 1990 ndi Archbishop Jorge Mario Bergoglio yemwe pano ndi Papa Francisco. Utumikiwu pano uli ndi ansembe 22 m’madera asanu ndi atatu komwe kuli anthu ochuluka kwambiri ndipo osaukanso kwambiri. M’modzi mwa ansembe odziwika kwambiri pa utumiki umenewu ndi Bambo José Maria Di Paola yemwe amadziwika kwambiri ndi dzina loti Bambo Pepe amene Papa Francisco mchaka cha 2017 adamutchula kuti ndi chitsanzo cha pamwamba chosiririka cha wansembe.",https://www.radiomaria.mw/papa-wapemphelera-ansembe-omwe-akuvutika-kamba-ka-utumiki/,"July 11, 2020",Izahaki Mwacha
Akagwira Ukayidi Zaka Ziwiri Kamba Kopezeka Ndi Chamba,"Bwalo loyamba la milandu (First Grade Magistrate) m’boma la Mangochi lalamula bambo wina wa zaka 49 zakubadwa kuti akakhale ku ndende ndi kukagwira ntchito ya kalavulagaga kwa zaka ziwiri ndi miyezi inayi kamba kopezeka ndi chamba zomwe ndi zotsutsana ndi gawo 4 la malamulo oweruzira milandu mdziko muno. Pofotokozera bwalolo, yemwe amayimira boma pa mlanduwu ku bwaloli Superintendent Davison Banda anati munthu wina wakufuna kwabwino ndi yemwe anatsina khutu apolisi kuti bambo-yu Mariyo Makweche amapezeka ndi chamba, ndipo apolisi-wa atakachita chipikisheni ku nyumba ya mkuluyi ndi komwe anakapezadi chamba chomwe chinali cholemera makilogram 114. Koma a Makweche atafunsidwa za za mlandu-wu akuti anauvomera ndipo anapempha bwalolo kuti liwapatse chilango chofewa kamba koti amayang’anira banja lawo. Popereka chigamulo First Grade Magistrate, Roy Kakutu analamula bambo-yu kuti akagwire ukayidi wa kalavula gaga kwa zaka ziwiri ndi miyezi 4 kuti ena atengerepo phunziro. A Mariyo Makweche amachokera m’mudzi mwa Chimesya mdera la mfumu yaikulu Chowe m’boma la Mangochi.",https://www.radiomaria.mw/akagwira-ukayidi-zaka-ziwiri-kamba-kopezeka-ndi-chamba/,"July 10, 2020",Izahaki Mwacha
CWO Yapempha Anthu Athandize Ndi Katundu Odzitetezera ku COVID-19,"Akuluakulu a bungwe la amayi a chikatolika la Catholic Women Organisation (CWO) ku Parish ya St. Charles Lwanga apempha akhristu mdziko muno kuti athandize anthu achikulire komanso ana amasiye ndi katundu osiyanasiyana wodzitetedzera ku mliri wa COVID-19. Wapampando wa bungweli mu parishi-yi mayi Tung’ande ayankhula izi lachisanu Ku St. Lawrence Kwipululu Parish mu dayosizi ya Zomba pomwe bungweli lochokera ku St. Charles Lwanga Parish limapereka katundu osiyanasiyana kwa anthu achikulire komanso ana amasiye a m’parishiyo. Iwo ati potengera Strategic Plan ya dayosizi yawo ya Zomba adachiwona chinthu chanzeru kuti akathandidze akhristu posatengera mpingo kapena chipembezo chawo. “Ife tinaganiza kuti titenge nawo mbali pogawa katundu kwa ana amasiye komanso anthu okalamba ndi cholinga chochepetsa kufala kwa mliri wa COVID-19 mdziko muno,” anatero mayi Tung’ande. Amayiwa agawa katundu osiyanasiyana monga ndowa zapulasitiki, sopo ndi zina zambiri m’madera a Chinamwali, Chikanda komanso ku Parish ya St. Lawrence Kwipululu mu dayosizi ya Zomba.",https://www.radiomaria.mw/cwo-yapempha-anthu-athandize-ndi-katundu-odzitetezera-ku-covid-19/,"July 10, 2020",Izahaki Mwacha
Anthu Awiri Afa pa Ngozi ya pa Msewu M’boma la Ntcheu,"Anthu awiri afa ndipo khumi avulala galimoto ya mtundu wa truck itawomba minibus ya mtundu wa Nissan Vanette, m’boma la Ntcheu. Malinga ndi mneneri wa apolisi m’bomalo Sub Inspector Hastings Chigalu, ngozi-yi yachitika woyendetsa galimoto la mtundu wa truck–yu atafika pa tawuni ya Ntcheu kaamba koti analephera kuwongolera bwino zomwe zinapangitsa kuti akawombe minibus-yo, Izi zinachititsanso kuti minibus-yo ikawombe galimoto lina la mtundu wa Van lomwe limabwera kutsogolo kwake. “Ndi zoonadi kuti kuno ku Ntcheu kwachitika ngozi chakum’mawaku pomwe truck yomwe imayendetsedwa ndi a Micheal Vangeder namabala yake LA7803 inanyamula soya. Pa nthawiyi truck-yi imachokera ku Dedza kupita ku Balaka ndipo imadutsa mtawuni ya Ntcheu pomwe driver analephera kuwongolera ndipo anagunda minibus yomwe registration yake ndi MH 7768 yomwe inanyamula anthu ndipo minibus-yo inakawombanso van yomwe imabwera mosemphana nayo,” anatero Sub Inspector Chigalu. Pakadali pano ovulalawa akulandira chithandizo pa chipatala cha boma ku Ntcheu.",https://www.radiomaria.mw/anthu-awiri-afa-pa-ngozi-ya-pa-msewu-mboma-la-ntcheu/,"July 10, 2020",Izahaki Mwacha
Papa Wasankha Mamembala Atsopano a Sukulu ya Ukachenjede ya Pontifica,"Mtsogoleri wa mpingo wa katolika pa dziko lonse Papa Francisco wasankha mamembala atsopano a sukulu ya ukachenjede ya Pontifical Academy of Social Sciences. Malinga ndi malipoti a Vatican Radio, Papa lachisanu wasankha mamembala atatu a sukulu ya ukachenjede yomwe ili pansi pa ofesi ya Papa yotchedwa Pontifical Academy of Social Sciences. Sukulu’yi imawunikira pa maphunzitso a mpingo wa katolika pa magawo osiyana-siyana a moyo wa thupi wa anthu. Papa Francisco wasankha Professor Pedro Morandé Court kuchokera mdziko la Chile; Professor Mario Draghi kuchokera mdziko la Italy ndi Professor Kokunre Eghafona mayi wa ku Nigeria. Mwazina Professor Morande Court ali ndi degree ya Sociology kuchokera ku sukulu ya ukachenjede ya Pontifical Catholic mdziko la Chile komanso doctorate ya Sociology kuchokera ku sukulu ya ukachenjede ya Friedrich-Alexander m’dziko la Germany. Pamene mwa zina Professor Mario Draghi ali ndi degree ya Economic Policy kuchokera ku sukulu ya ukachenjede ya Sapienza ku Rome. Professor Draghi analinso Executive Director wa World Bank. Ndipo mayi Professor Kokunre Eghafona wagwirapo ntchito ndi bungwe la United Nations. Sukulu ya Pontifical Academy of Social Sciences anaikhazikitsa ndi Papa Yohane Paulo Wachiwiri Woyera pa 1 January 1994 ndipo imaunikira maphunzitso a Mpingo wa Katolika otchedwa Social Teaching of the Catholic Church pa magawo a nkhani za chuma, chikhalidwe, za malamulo komanso ndale.",https://www.radiomaria.mw/papa-wasankha-mamembala-atsopano-a-sukulu-ya-ukachenjede-ya-pontifica/,"July 10, 2020",Izahaki Mwacha
Papa Wasankha Mamembala Atsopano A Bungwe Lolimbikitsa Umodzi Wa Mipingo,"Mtsogoleri wa mpingo wa katolika pa dziko lonse Papa Francisco wasankha mamembala atsopano a bungwe lolimbikitsa umodzi pakati pa mipingo ndi zipembedzo. Malinga ndi malipoti a Vatican Radio, Papa wasankha anthuwa m’maudindowa lachitatu pa 8 July 2020. Bungwe lolimbikitsa umodzi pakati pa mipingo ndi zipembedzo limagwira ntchito zake mowunikiridwa ndi mfundo za msonkhano wachiwiri wa Vatican. Mamembala atsopanowa akuchokera mbali zonse za dziko la pansi. Ena mwa mamembalawa ndi Cardinal Dieudonné Nzapalainga wochokera ku Bangui m’dziko la Central African Republic komanso Cardinal Luis Antonio Tagle yemwe ndi mkulu wa Ofesi yoona za chibalalitso cha Mpingo Prefect of the Congregation for the Evangelization of Peoples kuchokera ku Manila m’dziko la Phillipines. Bungwe la Pontifical Council for Inter-religious Dialogue limagwira ntchito zake mowunikiridwa ndi mfundo za msonkhano wachiwiri wa Vatican kapena kuti Second Vatican Council womwe unachitika kuyambira 1962 mpaka 1965 makamaka kalata yotchedwa Nostra aetate. Mkulu wa bungweli padakali pano ndi Cardinal Miguel Ángel Ayuso Guixot amene anasankhidwa pa udindowu pa 25 May 2019. Adakhazikitsa bungweli ndi Papa Paulo wa 6 pa 19 May 1964 ndipo panthawiyo limadziwika kuti Secretariat for Non-Christian ndipo Papa Yohane Paulo Wachiwiri Woyera ndi yemwe adasintha dzinali kukhala Pontifical Council for Inter-religious Dialogue pa 28 June 1988.",https://www.radiomaria.mw/papa-wasankha-mamembala-atsopano-a-bungwe-lolimbikitsa-umodzi-wa-mipingo/,"July 9, 2020",Izahaki Mwacha
PAC Yadandaula Ndi Kuchuluka Kwa Chiwerengero Cha Nduna,"Bungwe la mipingo ndi zipembedzo mdziko muno la Public Affairs Committe (PAC) ladandaula ndi kuchuluka kwa chiwerengero cha nduna zomwe mtsogoleri wa dziko lino wasankha. Matonga: Zikhudza chuma cha dziko Mlembi wamkulu wa bungwe la PAC, m’busa Gilford Matonga wati mtsogoleri wa dziko lino wasankha chiwerengero chochuluka cha nduna zake zomwe akuti zitha kuwonongetsa chuma cha dziko lino. “Kukhuzidwa kwathu pa cabinet yomwe atulusa a president sikusatha kapena kutha ntchito koma ndi mmene cabinet-yo ilili kupezeka kwa banja mu cabinet-mu komanso kukula kwa cabinet-yi zomwe zitakhuze chuma cha dziko lino,” anatero Matonga. Padakalipano nalo bungwe la Centre for Democracy Economic and Development Initiative (CDEDI) lati zomwe wachita mtsogoleri wa dziko linoyu zikusiyana kwambiri ndi zomwe amalonjeza pa misonkhano yokopa anthu. Mkulu wa bungweli a Sylvester Namiwa ati mwazina kusankha ma udindo komwe a Chakwera achita, zawonetsa kuti cholinga chawo ndi kufuna kuthokoza anthuwa osati kuwasankha anthuwa kuti atumikire a Malawi. Iwo atinso ndi okhumudwa ndi kusankhidwa kwa amayi ambiri omwe ayikidwa ngati achiwiri kwa nduna osati nduna zenizeni.",https://www.radiomaria.mw/pac-yadandaula-ndi-kuchuluka-kwa-chiwerengero-cha-nduna/,"July 9, 2020",Izahaki Mwacha
Akatswiri pa Ndale Adzudzula Maunduna Atsopano,"M’modzi mwa akatswiri pa nkhani za ndale George Phiri wati nduna zina zomwe zasankhidwa ndi mtsogoleri wa dziko lino Dr. Lazarus Chakwera, zasankhidwa pa zifukwa za ndale. Phiri: Ena asankhidwa pa zifukwa za ndale Phiri yemwenso ndi m’phunzitsi wa za ndale ku University ya Livingstonia wauza Radio Maria Malawi kuti nduna zina zasankhidwa pofuna kudzisangalatsa komanso kudzithokodza kuti zidagwira ntchito pa nthawi ya misonkhano yokopa anthu. Iye wati ndi zosayenera kusankha nduna za banja limodzi kapena za pa chibale chifukwa zikawononga sizingawululane. “Nduna zomwe zasankhidwa pa zifukwa za ndale maka maka ngati njira imodzi yowathokoza zomwe zili ndi chiospezo chobweretsa katangale mdziko muno,” anatero Phiri. Pamenepa Phiri wati ndi chachidziwikire kuti mtsogoleri wa dziko lino akufuna kulemeletsa banja limodzi.",https://www.radiomaria.mw/akatswiri-pa-ndale-adzudzula-maunduna-atsopano/,"July 9, 2020",Izahaki Mwacha
"Muyambitsi Wa Radio Maria Pa Dziko Lonse, Wamwalira","Yemwe anayambitsa wailesi za Radio Maria pa dziko lonse a Emmanuel Ferrario amwalira ali ndi zaka 90 zakubadwa. A Ferrario amwalira masana wa pa 08 July 2020 mdziko la Italy ndipo pa nthawi ya imfa yawo, anali ali president opuma wa World Family of Radio Maria. Muyambitsi wa Radio Maria pa dziko lonse-Ferrario Dongosolo lokhudza maliro ndi Nsembe ya Misa yotsanzikana ndi malemu President Emmanuele Ferrario lilengezedwabe. Radio Maria Malawi idzawakumbukira malemu President Emmanuele Ferrario ngati tate amene amakonda ndi kufunitsitsa kuti Radio Maria Malawi ikule ndi kufikira madera ambiri a kuno Malawi. President Ferrario pamodzi ndi anthu ena anayambitsa Radio Maria ngati ka wayilesi kakang’ono ka Parish ya Erba mdziko la Italy mchaka cha 1982. President Ferrario adali munthu m’modzi yemwe amakonda Amayi Maria koposa ndipo chidwi chake chofuna kutsekula wailesiyi chinayamba pomwe anachita malonjezo kwa Amai Maria pa matenda a mkazi wake kuti ngati adzachiritsidwa ku nthenda ya cancer, iye adzagwira ntchito mosalekeza yofalitsa mthenga wabwino wa Amayi Maria. Mkazi wake atachiritsidwa iye adagulitsa imodzi mwa kampani zake, ndalama zake nayendetsera wayilesi imene imafalitsa za Amai Maria a ku Medjugorje imene inakhazikitsidwa mchaka cha 1983. Pambuyo pa imfa ya mkazi wake mchaka cha 1984, President Ferrario anapitiriza kuthandiza komanso kutumikira ku wayilesiyi yomwe idali ya Parish. Pambuyo pake adagulitsa kampani yake ina yopanga zakudya zochokera ku mkaka ndi kuyika chuma chake chonse mu ntchito zokulitsa ka wayilesi kameneka. Mchaka cha 1986 ndi pamene adakhazikika mu ntchito zoyendetsa wayilesi ndipo mchaka chotsatira iye adasankhidwa kukhala President wa wayilesi imeneyi. Mchaka cha 1987 adakumana ndi bambo Livio Fanzaga, wansembe wina yemwenso adali wokonda wayilesi-yi ndipo limodzi adagwirizana mfundo zikulu zikulu ziwiri zoyendetsera wayilesi yi imene idali itayamba kukula. Mfundo yoyamba inali kukana kuchita malonda amtundu wina uliwonse pa wayilesiyi ndipo mfundo yachiwiri inali kukonza dongosolo la mapologalamu omwe tsinde lake lagona pa mapemphero, Katekisimu komanso Misa. Ichi ndiye chidali chiyambi cha mulakuli wa mphamvu wotchedwa Radio Maria umene unakula kuchoka pa wayilesi ya pa Parish kufika pa wayilesi ya yomveka mdziko lonse la Italy. Kudzera mu uneneri wa Amai Maria wailesiyi yakwanitsa kufikira m’maiko 80 pa dziko lonse lapansi ndipo ikuyembezeka kupita patsogolo maka kufikira maiko a ku Middle East ndi ena ambiri. Mzimu wa President Emmanuel Ferrario uwuse mu mtendere wosatha.",https://www.radiomaria.mw/muyambitsi-wa-radio-maria-pa-dziko-lonse-wamwalira/,"July 9, 2020",Izahaki Mwacha
Bambo Wanjatidwa Atapezeka Ndi 300 Kilogram Ya Chamba,"Apolisi m’boma la Mangochi akusunga mchitokosi bambo wina wa zaka 49 kamba kopezeka ndi chamba opanda chilolezo. Mkuluyo akuti amalima mbewuyi Malinga ndi mneneri wa apolisi m’bomalo Inspector Rodrick Maida, munthu wina wakufuna kwabwino anadziwitsa apolisiwa kuti bamboyu Mariyo Makweche amapezeka ndi chamba ndipo apolisiwa atakachita chipikisheni anamupeza mkuluyu ndi chamba chokwanira makilogram 300. Maida wati akuganiza kuti mkuluyu amalima chambachi kumudzi kwawo ndipo wati padakalipano chambachi achitengera ku Bvumbwe Research Station kuti akachipime. Mariyo akuyembekezeka kukawonekera ku bwalo la milandu kuti akayankhepo pa nkhaniyi ndipo apolisi m’bomali ayamikira ubale wabwino omwe ulipo pakati pa iwo ndi anthu a mderali.",https://www.radiomaria.mw/bambo-wanjatidwa-atapezeka-ndi-300-kilogram-ya-chamba/,"July 8, 2020",Izahaki Mwacha
Anthu Okwiya Apha Bambo Wina Kamba Koba Nyemba Zaziwisi,"Anthu okwiya m’boma la Chikwawa apha bambo wina wa zaka 30 kaamba komuganizira kuti waba nyemba zaziwisi mu dimba la mkulu wina. Malinga ndi wachiwiri kwa mneneri wa apolisi m’bomali Sergeant Dickson Matemba, malemuyu Feston Sulupi usiku wa pa 6 July, anapita m’mundawu omwe uli mphephete mwa mtsinje wa Shire kukathyola nyembazi koma ali momwemo anthu ozungulira derali anamugwira ndi kuyamba kumumenya. “M’bale wawo wa malemuwa anafotokoza  kuti mchimwene wawo anapita kukaba nyemba ku madimba omwe ali mphepete mwa mtsinje wa shire ndipo ali kumeneko anthu anayamba kumumenya komwe anakomoka,” anatero Matemba. Sergeant Matemba ati anthu ena atamutengera ku chipatala, ndi komwe anakatsimikiza kuti wamwalira. Pamenepa Sergeant Matemba achenjeza anthu kuti asiye kutengera lamulo m’manja mwawo ndipo ati aliyense yemwe wachita izi amangidwa.",https://www.radiomaria.mw/anthu-okwiya-apha-bambo-wina-kamba-koba-nyemba-zaziwisi/,"July 8, 2020",Izahaki Mwacha
Anthu Akufuna Zitukuko za ku Luwani Ziyambe Kupindulira Eni Nthaka,"Anthu a mdera la Luwani m’boma la Neno apempha phungu wa mderali kuti awathandize kukonzanso zinthu zomwe amagwiritsa ntchito anthu othawa kwawo, kuti ziyambe kupindulira eni nthaka. Malo a Luwani omwe amasunga anthu othawa kwawo Anthuwa motsogoleredwa ndi Group Village Headman Mgwenyama ndi omwe apereka pempholi pa mkumano omwe phunguyu Mark Katsonga Phiri anachita ndi magulu owona za chitukuko mderalo. Zina mwa zinthu zomwe zili pa malopa ndi monga wailesi komanso nyumba zosiyanasiyana zomwe zinasiya kugwira ntchito kaamba koti anthu omwe amakhala pa malowa omwe amathandizidwa ndi bungwe la UNHCR, anabwelera kwawo. Polankhulapo phunguyu Mark Katsonga Phiri anati, “Choyamba tiyambe ndi kuthokoza a UNHCR kamba kochita chitukuko chosiyanasiyana  tsono iwowa atachoka anthu a m’mudzimu anayamba kusowa chochita ndiye a group village Ngwenyama anandipempha ine kuti ndi wathandize kukonza zina mwazitukukozi. Ndiyesetsa kutsatira njira zoyenera kuti zimenezi zitheke,” anatero a Katsonga Phiri. Group Village Ngwenyama apemphanso bungwe la UNHCR kuti liwapatse umwini wa wailesi ya Neno FM yomwe inasiya kugwira ntchito kaamba ka kuchoka kwa anthu othawa kwawowa. Koma poyankhapo pa nkhaniyi wofalitsa nkhani za bungwe la UNHCR a Lumbani Msiska anati bungweli ndil okonzeka kupereka chiphaso cha wailesiyi kwa anthu a mderali.",https://www.radiomaria.mw/anthu-akufuna-zitukuko-za-ku-luwani-ziyambe-kupindulira-eni-nthaka/,"July 8, 2020",Izahaki Mwacha
Papa Wati Akhristu Aziwona Nkhope Ya Mulungu Mwa Anthu Omwe Akumana Nawo,"Mtsogoleri wa mpingo wa katolika pa dziko lonse Papa Francisco wati akhristu akuyenera kuwona nkhope ya Mulungu mwa anthu omwe akukumana ndi mavuto osiyana-siyana. Malinga ndi malipoti a Vatican Radio, Papa walankhula izi lachitatu pa Misa yokumbukira ulendo wake wokacheza pa chilumba cha Lampedusa mdziko la Italy mchaka cha 2013. Iye wati akhristu akuyenera kuwona nkhope ya Mulungu kudzera mwa anthu monga osauka, odwala ndi othawa m’maiko awo pa zifukwa zosiyana-siyana. M’malaliko ake pa Misa m’tchalichi laling’ono la Casa Santa Marta Papa’yu wati akhristu akuyenera kuona nkhope ya Mulungu mwa anthu othawa m’maiko awo pa zifukwa zosiyana-siyana. Papa Francisco wakumbutsa akhristu mau a Yesu Khristu oti: chilichonse chomwe muchitira m’modzi mwa abale angawa mwachitiranso ine. Iye wati mau a Yesu Khristu ndi chenjezo kwa munthu wina aliyense za momwe akuyenera kukhalira ndi anthu anzake. Papa’yu wati mau a Yesu Khristu ndi mau omwe akuyenera kuguguda mu mtima mwa munthu aliyense maka poyang’anira zonyansa zambiri zomwe anthu akuchitirana masiku ano. Iye wadzudzula khalidwe la bola zanga zikuyenda, khalidwe lá ndilibe nazo ntchito, khalidwe la sizikundikhudza lomwe wati ndi loipa chifukwa limachititsa kuti anthu asazindikire ululu komanso mavuto omwe anthu ena akukumana nao m’moyo wao. Papa Francisco wati akhristu akuyenera kuona nkhope ya Mulungu mwa anthu a njala, a maliseche, odwala, anthu a ku ndende ndikuyetsetsa kuchitapo kanthu. Pa 8 July m’chaka cha 2013 iye anapita pa chilumba cha Lampedusa chomwe chimalandira anthu ochokera m’maiko osiyana-siyana koma ambiri mwa anthuwa amachokera ku Africa ndi cholinga chokasaka moyo wabwino ku maiko a ku ulaya. Ali pa chilumbapo Papa’yu adachita Misa, kucheza ndi achinyamata ochokera ku Africa komanso adaponya nkhata ya maluwa m’nyanja ya Mediterranean kukumbukira anthu 20,000 omwe panthawiyo anali atafera m’nyanja yaikuluyi asanafike pa chilumbachi. Ulendo wa Papa Francisco udasonyeza poyera mmene iye akufunira kuti Mpingo ukhale: Mpingo wofungatira aliyense monga amachitira Yesu Khristu.",https://www.radiomaria.mw/papa-wati-akhristu-aziwona-nkhope-ya-mulungu-mwa-anthu-omwe-akumana-nawo/,"July 8, 2020",Izahaki Mwacha
Bonongwe Watsutsa Kuti Analandira Ndalama Zachinyengo Kuchoka Ku Boma,"M’modzi mwa anthu ochita malonda a za ulimi mdziko muno Mathius Bonongwe watsutsa mphekesera zomwe zakhala zikumveka kuti analandira ndalama zankhani-nkhani kuchokera ku boma. Masiku apitawa, m’masamba a mchezo pa internet pakhala pakuzungulira nkhani yoti Bonongwe kudzera ku kampani yake ya Bonongwe Farm Produce ankalandira ndalamazi kuchokera ku boma pansi pa chipani cha DPP, limodzi ndi kampani ina yomwe mwina wake ndi nduna ya za chuma ya kale a Goodal Gondwe. Koma polankhula ndi Radio Maria Malawi, Bonongwe wati nkhaniyi ndi ya bodza ndipo ati pali anthu ena omwe akungofuna kumuyipitsila mbiri yake. “Kunena ndithu mowopa Chauta ine sindinalandirepo ndalama kuchokera ku boma ndipo aliyense ali ndi ufulu kupita ku Bank kukatenga statement kuti awone ndipo sapeza kuti ine ndinalandirapo ndalama kuchokera ku boma,” anatero Bonongwe. Iye anadandaulanso kuti boma la chipani cha DPP lakhala likumukaniza kuchita nalo malonda kaamba ka komwe iye amachokera ponena kuti boma la chipani cha DPP limachita tsankho likafuna kupeza munthu oti achite naye business.",https://www.radiomaria.mw/bonongwe-watsutsa-kuti-analandira-ndalama-zachinyengo-kuchoka-ku-boma/,"July 7, 2020",Izahaki Mwacha
Dayosizi ya Dedza Yati Akhristu Ake Adzipemphelera Panja,"Mpingo wa katolika mu dayosizi ya Dedza wapempha akhristu ake kuti adzichita miyambo ya nsembe za Misa panja pa tchalitchi ngati njira imodzi yopewera mliri wa Coronavirus. Malingana ndi kalata yomwe yatulutsidwa dzulo pa 6 July ndipo yasainidwa ndi mkulu owona za utumiki mu dayosiziyi bambo Peter White, izi zadza kaamba kofuna malo opemphelera otakasuka pofuna kuchepetsa kufala kwa nthendayi. Akuti anthu azipemphera panja pa tchalitchizi Bambo White ati ngakhale pali mavuto ena omwe ngadze kaamba kopemphera panja, akhristu akuyenera kupilira kusiyana ndi kuti atenge nthendayi. “Milungu ingapo yapitayi tinawona kuti matchalitchi athu akutsatira zomwe a chipatala akunena koma chifukwa cha kuchepa kwa malo a mtchalicthi, anthu sakumakhala motalikirana ndipo apa ndi pomwe tinakhala pansi ndi kuona kuti akhritsu azisonkhana panja pa tchalitchi popeza kuti pali malo aakulu,” anatero bambo White. Iwo ati pamene amapanga chiganizo chimenechi anaganiziranso mavuto omwe akhristu azikumana nawo maonga mphepo komanso kakhalidwe ka malo a panjapo komabe iwo ati akhristuwa akuyenera kupilira kusiyana ndi kuti atenge nthendayi kaamba kothithikana mtchalitchi.",https://www.radiomaria.mw/dayosizi-ya-dedza-yati-akhristu-ake-adzipemphelera-panja/,"July 7, 2020",Izahaki Mwacha
Ayamikira Chakwera Ponena Kuti Adzikayankha Mafunso ku Nyumba Ya Malamulo,M’modzi mwa akatswiri pa nkhani za ndale mdziko muno George Phiri wayamikira ganizo la mtsogoleri wa dziko lino Lazarus Chakwera loti adzipita kunyumba ya malamulo kukayankha mafunso kuchokera kwa aphungu a kunyumba ya malamulo. A Phiri omwe ndi m’phunzitsi wa phunziro la za ndale ku University ya Livingstonia wauza Radio Maria Malawi kuti ganizoli ndi labwino kwambiri ndipo lingathandize mtsogoleriyu kudziwa za mavuto omwe anthu ake akukumanan nawo. Phiri wati President adalembedwa ntchito ndi Amalawi choncho ndi kofunika kuti adzikayankha mafunso kunyumba yamalamulo chifukwa ndi mbali imodzi mwa ntchito yomwe adalembedwera. Mtsogoleri ndi wantchito wathu osati olamulira-Phiri Katswiriyu wati anthu akuyenera kuti achotse maganizo akuti mtsogoleri ndi olamulira ndipo akuyenera kudziwa kuti mtsogoleri ndi munthu amene amalembedwa ntchito ndi anthu ndipo akuyenera kuwatumikira moyenera. Iye wati pali zinthu zambiri zomwe anthu akuyenera kudziwa kuchoka kwa mtsogoleri wawo. Pankhani yakuti President adzikhalanso ndi nthawi yokumana ndi mtsogoleri wotsutsa boma kunyumba ya malamulo phiri wati ndi zinthu zabwino kwambiri ponena kuti kutsutsa boma sikutanthauza kufuna kugwetsa boma koma kuti kukonza zinthu zomwe zikuwonongeka. Katswiriyu wayamikiranso zomwe anayankhula mtsogoleri wa dziko linoyu kuti munthu ayenera kugwira ntchito molimbika kuti adzilipidwa ndalama osati kulipidwa kaamba kowomba m’manja kapena kuyimba nyimbo pa misonkhano ya chipani. Iwo ati ndi koyenera kuti anthu akhale olimbika pa ntchito komanso business zomwe akuchita ponena kuti zimenezi ndi zothandiza pokweza chitukuko cha dziko lino. Anthu ambiri mdziko muno ayamikira zomwe anayankhula Dr. Chakwera pomwe amalandira lupanga la nkhondo losonyeza ukulu wa asilikali a nkhondo mdziko muno pomwenso dziko lino limakondwelera zaka 56 za ufulu odzilamulira.,https://www.radiomaria.mw/ayamikira-chakwera-ponena-kuti-adzikayankha-mafunso-ku-nyumba-ya-malamulo/,"July 7, 2020",Izahaki Mwacha
Papa Achita Misa Yokumbukira Ulendo Wake Wokacheza Pa Chilumba cha Lampedusa,"Mtsogoleri wa mpingo wa katolika pa dziko lonse Papa Francisco lachitatu likudzali achita Misa yokumbukira ulendo wake wokacheza pa chilumba cha Lampedusa. Malinga ndi malipoti a wayilesi ya Vatican, Papa achita misa-yi pa 8 July 2020 pokumbukira kuti patha zaka zisanu ndi ziwiri pomwe anakacheza pa chilumba cha Lampedusa mdziko la Italy Patangopita miyezi yochepa atamusankha kukhala Papa pa 13 March 2013, Papa Francisco anakacheza pa chilumba cha Lampedusa mdziko la Italy pa 8 July 2013. Uwu unali ulendo wake woyamba kunja kwa mzinda wa Rome. Izi zikutanthauza kuti chaka chino padutsa zaka zisanu ndi ziwiri Papa Francisco atakacheza pa chilumbachi. Likulu la Mpingo wa Katolika pa dziko lonse, Vatican, lalengeza kuti pa tsikuli lachitatu pa 8 July 2020 Papa’yu achita Misa yokumbukira ulendo wake wokacheza pa chilumba cha Lampedusa. Papa Francisco achita Misa’yi m’tchalichi laling’ono la Casa Santa Marta ku Vatican. Malinga ndi mliri wa Coronavirus ndi anthu ochepa chabe omwe akhale nao pa Misa’yi yomwe ikuyembekezeka kuyamba 11 koloko m’mawa nthawi ya ku Rome komanso Malawi. Ndipo zadziwika kuti ogwira ntchito mu office yomwe imaona za chitukuko cha thunthu cha munthu ku likulu la Mpingo’wu Dicastery for Promoting Integral Human Development ndi omwe akhale nao pa Misa’yi popeza nkhani ya anthu othawa kwao pa zifukwa zosiyana-siyana ili pansi pa office’yi. A Katolika pa dziko lonse la pansi ali ndi mwayi wotsatira Misa’yi pa wayilesi ya kanema ndi makina a intaneti. Ulendo wa Papa Francisco wokacheza pa chilumba cha Lampedusa udaonetsa poyera chidwi chomwe Papa’yu ali nacho pa nkhani ya anthu othawa kwao pa zifukwa zosiyana-siyana. Chilumba cha Lampedusa chimalandira anthu othawa m’maiko awo pa zifukwa zosiyana-siyana ndipo ambiri ndi ochokera m’maiko a ku Africa. Papa Francisco adaganiza zokacheza pa chilumbachi atawerenga nkhani zomvetsa chisoni za anthu ochokera ku Africa omwe amayenda ulendo wa utali pa madzi pokasakasaka moyo wina ku maiko a ku ulaya ndipo kuti ambiri a anthuwa amafera m’njira. Ali pa chilumba cha Lampedusa Papa’yu adachita Misa ndipo adaponya nkhata ya maluwa m’madzi a nyanja yaikulu ya Mediterranean pokumbukira onse omwe amamira pa madzi pa ulendo wopita ku chilumbachi. Malinga ndi malipoti pa 3 October m’chaka cha 2013 anthu oposa 360 omwe amachokera ku Libya anamira pa nyanja yaikulu ya Mediterranean asanafike pa chilumba cha Lampedusa.",https://www.radiomaria.mw/papa-achita-misa-yokumbukira-ulendo-wake-wokacheza-pa-chilumba-cha-lampedusa/,"July 7, 2020",Izahaki Mwacha
Dziko la Tanzania Layamikira Amalawi Posunga Bata pa Nthawi Yosintha Ulamuliro,"Dziko la Tanzania layamikira dziko lino posunga bata komanso mtendere pa nthawi ya kusintha kwa ulamuliro wa dziko lino. Wachiwiri kwa mtsogoleri wa dziko la Tanzania mayi Samia Suluhu Hassan wauza atolankhani lolemba ku Lilongwe pambuyo pa zokambirana ndi mtsogoleri wa dziko lino Dr. Lazarus Chakwera kuti zomwe mzika za dziko lino zawonetsa mu nthawiyi ndi chitsimikizo chakuti ndi zotheka kulemekeza ufulu wa demokalase. Wayamikira dziko la Malawi-Suluhu Zokambiranazi zinachitika pambuyo pa mwambo opereka lupanga la utsogoleri komanso ukulu wa gulu la asilikali a nkhondo a dziko lino kwa mtsogoleri wa dziko lino Dr. Lazarus Chakwera, pomwenso mayi Hassan ndi nthumwi zina zochokera mayiko a kunja anali nawo. Apa mayi Hassan atsimikizira dziko lino kuti dziko lawo lipitiriza kuthandizana ndi dziko lino pa ntchito monga za malonda pofuna kukweza chuma cha maiko awiriwa. Polankhula atalandira lupanga la nkhondo, Chakwera walonjeza kuti awonetsetsa kuti wathetsa katangale, wacheptsa mphamvu za mtsogoleri wa dziko komanso kulimbikitsa umodzi pakati pa anthu. Chakwera wapempha mzika za dziko lino kuti zikhale zolimbika pa ntchito ponena kuti nthawi yofupa anthu osakhetsera thukuta yatha.",https://www.radiomaria.mw/dziko-la-tanzania-layamikira-amalawi-posunga-bata-pa-nthawi-yosintha-ulamuliro/,"July 6, 2020",Izahaki Mwacha
Chipani Cha FIC Chathandiza Arkidayosizi ya Blantyre ndi Katundu Odzitetezera ku COVID-19,"Chipani cha a brother mu mpingo wa katolika cha F.I.C chapereka katundu osiyanasiyana othandiza kupewa matenda a Covid-19 ku akidayosizi ya Blantyre kuti athandize pothana ndi kufala kwa mliri wa Covid-19. Wina mwa katunduyu ndi sopo osambira m’manja, sanitizer, ndowa za plastic zotungira madzi, ma golovesi ndi zotchingira ku nkhope ndipo katunduyu ndi wa ndalama zokwana 3 million 500 sauzande kwacha. Poyankhula pomwe chipanichi chimapereka katunduyu ku mpingo, Brother Mike Mbato ati chipani cha F.I.C chaganiza zogula katunduyu ngati njira imodzi yofuna kuteteza atumiki a mpingo ndi akhristu eni ku mliri wa Covid-19, pano pomwe matendawa akufala kwambiri. Katunduyu amugawa ku ma parish, nyumba za ansembe ndi asisitere komanso ku midzi yozungulira malo omwe kumakhala asisitere ndi a brother mu archdiocese ya Blantyre. “Polingalira ndi Covid-19 m’mene wavutira, tinaganiza zoti tithandize ndi katundu ameneyu ndi cholinga choti titeteze anthu ku matendawa ndipo tikupempha akhristu kuti akhulupirire kuti Covid-19 alipodi ndipo azitsatira zomwe achipatala komanso mpingo akupempha,” anatero brother Mbato. Poyankhula atalandira katunduyo, arkiepiskopi wa arkidayosiziyo ambuye Thomas Luke Msusa ayamikira chipani cha F.I.C pa thandizoli ndipo apempha mabungwe komanso akhritu eniake kuti atengere chitsanso chabwino chofuna kuteteza anthu ku mliri wa Covid-19. “Ndikufuna ndiwathokoze ma Brothers a FIC chifukwa cha chifundo chawo chofuna kutigawira katundu amaneyu mu magulu osiyana siyana,” anatero ambuye Msusa.",https://www.radiomaria.mw/chipani-cha-fic-chathandiza-arkidayosizi-ya-blantyre-ndi-katundu-odzitetezera-ku-covid-19/,"July 6, 2020",Izahaki Mwacha
Bugwe la PMS mu Dayosizi ya Dedza Yamanga Chigayo,"Bungwe lowona za Utumiki mu diocese ya Dedza la Pontifical Mission Society (PMS) lamanga chigayo m’mudzi mwa Chikufikani kwa mfumu yaikulu Kachere m’boma la Dedza. Malinga ndi mkulu woona za bungwe la PMS mu diocese ya Dedza, bambo Peter Madeya bungweli lachita izi polingalira vuto lomwe anthu a m’mudzimu amakumana nalo losowa chigayo cha magetsi. Iwo ati anthu am’mudzimu makamaka amayi akhala akuyenda mtunda wautali kuti akapeze chigayo. “Kuchokera ku ofesi ya PMS kuno ku dayosizi ya Dedza tinaganiza zosaka ndalama kuti tithandize anthu a m’mudzi muno komanso kutsogoloku ofesiyi ili ndi ganizo lozathandiza achinyamata amene ali ovutika,” anatero Bambo Madeya. Polankhulapo ena mwa amayi omwe anabwera kudzagayitsa pa malopa ayamikira dayosiziyi kamba kobwera ndi ganizoli. “Ife tikuthokoza chifukwa cha kubwera kwa chigayo cha magetsi kamba koti chigayo cha magetsi  kuno kunalibe ndipo timavutika kwambiri,” anatero mayiyo. Chigayochi chithandiza midzi yoposera khumi ya mdera la mfumu yaikulu Kachere m’boma la Dedza komanso midzi yoyandikira yaku Mozambique.",https://www.radiomaria.mw/bugwe-la-pms-mu-dayosizi-ya-dedza-yamanga-chigayo/,"July 6, 2020",Izahaki Mwacha
Papa Wapempha Athu Kuti Azisamalira Achikulire,"Mtsogoleri wa mpingo wa katolika pa dziko lonse Papa Francisco wati anthu achikulire akuyenera kusamalidwa bwino. Malinga ndi malipoti a wayilesi ya Vatican, Papa walankhula izi mu uthenga wake wa pa lamya wopita ku parishi ya Paulo Woyera wa Mtanda mu Diocese ya Rome. Iye wati anthu achikulire akufunika chisamaliro chokwanira komanso kuti akufunika kukhala nao pafupi ndi kumacheza nao. Bambo Roberto Cassano yemwe ndi bambo mfumu wa parish ya Paulo Woyera Wa Mtanda (Saint Paul of the Cross) mu Diocese ya Rome wati anali wodabwa msabata yangotha kumeneyi pomwe analandira lamya ndipo atamvetsera bwino mau a munthu yemwe amalankhula naye anazindikira kuti anali kulankhula ndi Papa Francisco. Papa Francisco monga episkopi wa diocese ya Rome adayendera parish’yi pa 12 April m’chaka cha 2018. Ndipo umodzi mwa ma utumiki opezeka m’parishiyi, womwe Papa Francisco adachita nao chidwi ndiwo wosamalira anthu achikulire. Kudzera pa lamyayo Papa’yu walimbikitsa bambo Cassano kuti apitirize ntchito yotamandika yosamalira anthu achikulire omwe kawiri-kawiri amaiwalidwa. M’mawu ake bambo Cassano wati ndi zopatsa chidwi kulandira lamya ya chilimbikitso kuchokera kwa Papa Francisco yemwe akukumbukirabe za ulendo wake wokacheza m’parishiyi. Bambo Cassano wati wachita chidwi kuti kangapo konse pa lamyayo Papa Francisco anapempha parish’yi kuti izimupemphelera. Iye watinso lamya ya Papa Francisco yawalimbikitsa kwambiri ngati parish pa utumiki wao wosamalira anthu ovutika mu njira zosiyana-siyana makamaka anthu achikulire. M’maiko ambiri pa dziko la pansi kuphatikizapo dziko la Malawi anthu achikulire akukumana ndi mavuto osiyana-siyana. Mwa zina zomvetsa chisoni nkuti anthu achikulire ku Malawi amagniziridwa kuti ndi afiti komanso omanga mvula.",https://www.radiomaria.mw/papa-wapempha-athu-kuti-azisamalira-achikulire/,"July 6, 2020",Izahaki Mwacha
"Milandu, Ngozi Zakwera M’boma la Ntcheu","Apolisi m’boma la Ntcheu adandaula ndi kukwera kwa milandu komanso ngozi za pansewu m’miyezi isanu ndi umodzi ya chaka chino, poyerekeza ndi miyezi ngati yomweyi chaka chatha. Chigalu: Ngozi zachuluka kwambiri Wofalitsa nkhani za apolisi m’bomalo Sub-Inspector Hastings Chigalu wati mu lipoti la chaka chino, zasonyeza kuti mu miyezi 6 yapitayi, bomali lalembetsa ngozi zochuluka kuyerekeza ndi miyezi yomweyi chaka chatha. Lipotili lasonyezanso kuti milandu yophana komanso kugwilirira yakweranso kuyerekeza ndi chaka chatha. Lipotilo lati miyezi yoyambilira ngati yomweyi chaka chatha ngozi za pansewu zinali 19 ndipo chaka chino zakwana 44 ndipo milandu yophana chaka chino yapezeka 16 pomwe chaka chatha inalipo 11 komanso milandu yogwililira chaka chino yapezeka 30 pomwe chaka chatha inalipo 15.",https://www.radiomaria.mw/milandu-ngozi-zakwera-mboma-la-ntcheu/,"July 3, 2020",Izahaki Mwacha
Mayi Wanjatidwa Kamba Kobera Anthu Powanamiza Kuti Awapezera Ntchito,"Mayi wa zaka 32 ali mchitolokosi cha apolisi kaamba komuganizira kuti wakhala akubera anthu powanamiza kuti awapezera ntchito ku bungwe la Partners in Hope. Malinga ndi wachiwiri kwa m’neneri wa apolisi m’nombalo Sergeant Dickson Matemba, mayiyu Shelie Mafunga wakhala akubera anthu osiyanasiyana powauza kuti atumize ndalama ku account yake ya mpamba powanamiza kuti awapezera ntchito ku bungweli. Mayiyu akuti anakwanitsa kutolera ndalama zoposa 1 Million Kwacha kwa anthuwa ndipo pambuyo pake anathawa mderali. “Ndi zoona kuti ife apolisi kuno ku Chikwawa tikusunga mu chitokosi mzimayi amene tikumuganizira kuti amabera anthu mu njira yowanamiza kuti azimutumizira ndalama pa Mpamba kuti awapezere ntchito ndipo iye samatero,” anatero Sergeant Matemba. Iwo ati oganiziridwawa atapalamula mlanduwu anathawa mderali ndipo wagwidwa pa 30 June ndipo akuyembekezeka kukawonekera ku bwalo la milandu kuti akayankhe mlandu otolera ndalama mwachinyengo. Pamenepa Sergeant Matemba achenjeza onse omwe amabera anthu mu njira yotere kuti akazagwidwa azayankha mlandu.",https://www.radiomaria.mw/mayi-wanjatidwa-kamba-kobera-anthu-powanamiza-kuti-awapezera-ntchito/,"July 3, 2020",Izahaki Mwacha
Dayosizi Ya Karonga Iyamba Kukakamiza Akhristu Kuvala Face Mask Ku Tchalitchi,"Dayosizi ya mpingo wakatolika ya Karonga yakhazikitsa dongosolo loti akhristu adzivala Face Mask mu tchalitchi pofuna kupewa matenda a COVID-19. Malinga ndi kalata yomwe diyosiziyi yalembera akhristu ake, dongosolori liyamba mwezi uno pa 18 July kumapita mtsogolo. Ndi mkulu wa dayosiziyo-Ambuye Mtumbuka Kalatayi yati, palibe mkhristu yemwe adzaloredwe kulowa mu chalitchi ngati adzakhale asanavale face mask. Malinga ndi mlembi wa diocese yi bambo Joseph Moloka Sikwese, dongosolori akhristu akulidziwa kale ndipo ati sakukhulupilira kuti papezeka mkhristu onyalanyaza. “Ife ngati mpingo wa dayosizi ya Karonga tikukhulupirira kuti sipakhala mkhristu onyalanyaza kuvala ma face mask chifukwa choti takhala tikupereka maphunziro ophunzitsa akhritsu onse kuwopsa kwa matenda a COVID-19, ndipo tikhulupirira kuti akhristuwa azindikira kuti iyi ndi njira imodzi yopewera matendawa,” anatero bamboo Sikwesi. Iwo atinso dayosiziyi ili ndikuthekera kochita izi kamba koti parish iliyonse inaphunzitsa atelala omwe iwo ngati dayosizi inawapasa nsalu kuti asoke ma mask-wa omwe akugulitsidwa pa mtengo wa 250 kwacha.",https://www.radiomaria.mw/dayosizi-ya-karonga-yalangiza-akhristu-ake-kuvala-face-mask-ku-tchalitchi/,"July 3, 2020",Izahaki Mwacha
Papa Wasankha Episkopi Watsopano Mdziko la Zambia,"Mtsogoleri wa mpingo wa katolika pa dziko lonse Papa Francisco wasankha episkopi watsopano wa dayosizi ya Ndola mdziko la Zambia. Malinga ndi malipoti a Vatican Radio, Papa lachisanu wasankha Ambuye Benjamin Phiri kukhala episkopi wa dayosiziyo. Episkopi watsopanoyo-Ambuye Phiri Ambuye Phiri akhala ali episkopi wothandizira wa dayosizi ya Chipata mdzikolo kuyambira mchaka cha 2011. Lachisanu pa 3 July 2020 nthawi ya 12 koloko masana ku Rome likulu la mpingo wa katolika, Vatican, ndi pamene lalengeza kuti Papa Francisco wasankha Ambuye Benjamin Phiri kukhala episkopi wa dayosisi ya Ndola. Ambuye ongosankhidwawa omwe adabadwa pa 14 June 1959 ku Chipata adadzodzedwa unsembe pa 14 September 1986 ku dayosisi ya Chipata. Ngati wansembe, iwo atumikira ma parish osiyana-siyana komanso anali woyang’anira za chiyitanidwe, anakhalapo woyang’anira sukulu yosula ma catechist komanso anakhalapo mlembi wa Ambuye Medardo Mazombwe. Kuyambira mchaka cha 1997 mpaka 2002 adakachita maphunziro a malamulo a mpingo (Canon Law) ku sukulu ya ukachenjede yotchedwa Pontifical Urban University ku Rome. Pambali pokhala episkopi wothandiza kapena kuti Auxiliary Bishop wa Diocese ya Chipata kuyambira mchaka cha 2011 iwo analinso mkulu woyang’anira kapena kuti Rector wa Seminary yaikulu ya Saint Dominic ku Lusaka mdzikolo, ntchito yomwe ayigwira kuyambira mchaka cha 2004. Mpingo wa katolika ku Malawi nawo ukudikira mwa chidwi komanso modekha kuti Papa Francisco asankhe episkopi wa dayosizi ya Dedza.",https://www.radiomaria.mw/papa-wasankha-episkopi-watsopano-mdziko-la-zambia/,"July 3, 2020",Izahaki Mwacha
Papa Francisko Wapepesa Papa Benedict XVI pa Imfa ya Monsignor Ratzinger,"Mtsogoleri wa mpingo wa katolika pa dziko lonse Papa Francisco, watumiza uthenga wopepesa kwa Papa Benedicto wa XVI, wopuma. Malinga ndi malipoti a Vatican Radio, Papa watumiza uthengawu lachinayi potsatira imfa ya Monsignor George Ratzinger yemwe adali achimwene awo aakulu a Papa Benedicto wa XVI. Mu uthengawo Papa Francisco wati ndi wa chisoni chifukwa cha imfa ya Monsignor George Ratzinger. “Ndikukuthokozani kwambiri chifukwa chondidziwitsa imfa ya achimwene anu okondedwa. Ndine munthu wokhudzidwa kwambiri. Ndikutsimikizireni za mapemphero anga kuti Mulungu alandire mzimu wa m’bale wathuyu mu ufumu wake ndi kumpatsa mphoto yomwe wakhala akuyembekeza pa moyo wake. Ndikupempheranso kwa Mulungu kudzera mu uneneri wa Amayi Maria kuti Mulungu akulimbitseni mchikhulupiriro chanu pa nthawi ya zovutayi,” watero Papa Francisco mkalata yake yomwe ili mziyankhulo ziwiri za Italian komanso German. Monsignor Ratzinger yemwe adali wodziwika pa nkhani ya mayimbidwe a nyimbo za mtchalichi pokhala choirmaster kwa zaka 30 kuyambira m’chaka cha 1964 mpaka 1994 adamwalira lachitatu pa 1 July 2020 ali ndi zaka 96. Malinga ndi malipoti mwambo woika m’manda malemu Monsignor Ratzinger uchitika lachitatu sabata ya mawa pa 8 July 2020 ku Regensburg Cathedral m’dziko la Germany.",https://www.radiomaria.mw/papa-francisko-wapepesa-papa-benedict-xvi-pa-imfa-ya-monsignor-ratzinger/,"July 2, 2020",Izahaki Mwacha
Mkulu Wa Zaumoyo Ku Dedza Wavulala Pa Ngozi,"Mkulu wa zaumoyo m’boma la Dedza, Dr. Regina Chimenya wavulala atawombedwa ndi njinga yamoto m’mbali mwa nsewu wochoka ku Lilongwe kupita ku Dedza m’bomalo. Malingana ndi wachiwiri kwa wofalitsa nkhani za apolisi m’bomalo Sergeant Cassim Manda, ngoziyi yachitika dzulo pomwe mayiwa anayimika galimoto yawo m’mbali mwa nsewu-wu pa msika wa Bembeke kuti agule ndiwo za masamba. Njingayi yomwe imathamanga kwambiri akuti inawawomba pomwe amaika masambawo kumbuyo kwa galimoto yawo. Dalaivala wa njingayi Alufeyo Chalusa akawonekera kwa bwalo la milandu kuti akayankhe mlandu wovulaza munthu kaamba koyendetsa njinga mosasamala.",https://www.radiomaria.mw/mkulu-wa-zaumoyo-ku-dedza-wavulala-pa-ngozi/,"July 2, 2020",Izahaki Mwacha
Amuna Awiri Anjatidwa Kamba Kogwililira Msungwana M’modzi,"Amuna awiri ali mchitolokosi cha apolisi m’boma la Nkhotakota powaganizira kuti agwililira msungwana wa zaka 15. Wachiwiri kwa wofalitsa nkhani za apolisi m’bomalo Sergeant Paul Malimwe wati amunawa ndi David Francis wa zaka 26 komanso Uzeni Banda wa zaka 18, onse a m’mudzi wa Muyanja, mfumu yaikulu Nkhanga m’bomalo. Iye wati pa 27 June chaka chino, msungwanayu anatumidwa kukagula mchere pa kamtini ina mderalo ndipo pobwelera ndi pomwe anakumana ndi awiriwa omwe anamukokera pa tchire ndi kumugwililira mosinthana-sinthana. Msungwanayu akuti anayesetsa kukuwa koma palibe anamumva kaamba koti panali patali ndi nyumba za wanthu ndipo pambuyo pomugwililira amunawa anamusiya msungwanayu akumva ululu kwambiri. Atakafika kwawo iye anakafotokozera makolo ake za nkhaniyi omwe anakatula nkhaniyi ku polisi yaing’ono ya Mkaika ndipo zotsatira za ku chipatala cha Malowa zinatsimikiza kuti msungwanayu wagwiliridwa. Awiriwa anjatidwa ndi apolisi lachitatu ndipo akuyembekezeka kukawonekera ku bwalo la milandu ndi kukayankha mlandu wogwililira zomwe ndi zotsutsana ndi gawo 138 ya buku loweruzira milandu mdziko muno.",https://www.radiomaria.mw/amuna-awiri-anjatidwa-kamba-kogwililira-msungwana-mmodzi/,"July 2, 2020",Izahaki Mwacha
MCP Yalimbikitsa Mgwirizano Pakati Pa Achinyamata Ndi Mavenda Ku Zomba,"Mkulu wa achinyamata mchipani cha Malawi Congress (MCP) mchigawo chaku m’mawa, Ramsey Khan walimbikitsa mgwirizano pakati pa achinyamata otsatira mgwirizano wa Tonse ndi mavendor a mu mzinda wa Zomba. Khani wayankhula izi lachitatu ku Domino Lodge mu mzinda wa Zomba pomwe anakonza phwando posangalala kuti mgwirizano wa Tonse wapambana pa chisankho. Iye wati achinyamata ayembekezere kuti miyoyo yawo isintha popeza kuti adzichita ma business osiyanasiyana kaamba koti iwonso ndi omwe anathandizira kuti Tonse Alliance ipambane. “Mavenda amenewa amu Zomba ndi amene anagwira ntchito yotamandika kuti chipani chathu chipambane. Anthu amenewa ndi amene apangitsa kuti zinthu zisinthe ndipo zasinthadi. Fetereza wa 4 sauzande wabwera, ngongole zija zafikanso chifukwa cha anthu amenewa,” anatero Khani. Poyankhulanso m’modzi mwa anthu ochita business m’boma la Zomba yemwenso ndi wapampando wa chipani cha Peoples (PP) mu msikawo, a Ayatu Chidothe anati ma Vendor amu mzindawu chomwe akufuna ndi chitukuko popeza kuti nthawi ya misonkhano yokopa anthu inatha. “Amati MCP singalamulire dziko lino koma anayiwala kuti Mulungu ndi amene amayika munthu pa mpando kapena kumuchotsapo ndipo zatheka,” anatero a Chidothe.",https://www.radiomaria.mw/mcp-yalimbikitsa-mgwirizano-pakati-pa-achinyamata-ndi-mavenda-ku-zomba-2/,"July 2, 2020",Izahaki Mwacha
Bungwe La Amayi Ku Mphakati Wa St. Clara Lalimbikitsa Amayi Kuthandiza Radio Maria,"Bungwe la amayi ku mphakati wa St. Clara omwe uli pansi pa St. Dennis parish mu Arch-Diocese ya Lilongwe, lalimbikitsa amayi kuti adzitenga nawo mbali pothandiza Radio Maria Malawi. Wapampando wa bungweli ku mphakatiwu mayi Idah Nkhoma ndi omwe anena izi lolemba pambuyo pa mkumano omwe mphakatiwu unali nawo pomwenso anapezerako mwayi othandiza wailesiyi pa nthawi ino pomwe wailesiyi ikuchita Mariatona. Iwo anati kuthandiza Radio Maria kumathandiza kuti ntchito za wailesiyi zipite patsogolo. “Tinawona kuti tikamakumana ngati azimayi, kakan’gono kamene tilin ako tikuyenera kuthandiza wailesi yathu yomwe imatidalitsa kuti ikathandizenso anthu ena,” anatero mayi Nkhoma. M’modzi mwa amayi omwe anachita nawo mkumanowu mayi Patricia Mwapasa anati ndi okondwa  popeza athandiza wailesiyi mu nyengo ino ya Coronavirus pomwe ntchito zambiri zikuoneka kuti zakhudzidwa kwambiri ndipo sizikuyenda bwino.",https://www.radiomaria.mw/bungwe-la-amayi-ku-mphakati-wa-st-clara-lalimbikitsa-amayi-kuthandiza-radio-maria/,"July 1, 2020",Izahaki Mwacha
Bande Walimbikitsa Aphungu Anzake Kuti Agwire Ntchito Ndi Boma Latsopano,"Phungu wa dera la kumvuma kwa mzinda wa Blantyre, John Bande walimbikitsa aphungu a madera osiyanasiyana mdziko muno kuti agwire ntchito limodzi ndi boma latsopano kuti madera awo atukuke mwamsanga. Bande walankhula izi ndi Radio Maria Malawi potsatira ntchito zosiyanasiyana zomwe boma likugwira mdera lake. Bande: Posachedwa tiyika tala Iye wati kulumizana kwabwino ndi boma lomwe linalipo kwathandiza kwambiri kulandira ntchito zosiyanasiyana pa miyezi isanu ndi umodzi yomwe wakhala akutumikira mderali ngakhale kuti kuti iye ndi phungu woyima payekha. Bande anati zimenezi zathandizira kusintha mawonekedwe a dera lake makamaka pa ntchito za chitukuko. “Tithokoze Mulungu kuti kuno ku Blantyre City East misewu yathu ndi yabwino popeza tapala koma posachedwapa ina mwa misewu imeneyi izakhala ya tala,” anatero a Bande. Iwo atsindikanso kuti akhala akugwira ntchito ndi boma latsopano lomwe likutsogoleredwa ndi Dr. Lazarus Chakwera kuti ntchito za chitukuko zomwe zinayamba ndi boma la chipani cha DPP mdelaro zipitilire ndi kupindulira anthu awo.",https://www.radiomaria.mw/bande-walimbikitsa-aphungu-anzake-kuti-agwire-ntchito-ndi-boma-latsopano/,"July 1, 2020",Izahaki Mwacha
Chaola Wati Agwira Ntchito ndi Boma la Tonse Alliance,"Phungu wa kunyumba ya malamulo mdera la Ntcheu Bwanje North, Nancy Chaola Mdoka wati agwira ntchito ndi boma komanso adzikhala kumbali ya boma nyumba ya malamulo ikamakumana. Mdoka: Sindikufuna udindo ayi Chaola yemwe ndi phungu woyima payekha m’boma la Ntcheu, wanena izi polankhula ndi Radio Maria Malawi. Iye wati wachita izi potsatira mfundo zomwe anawuza anthu a mdera lawo pa nthawi ya misonkhano yokopa anthu. “Sindinachite izi pofuna kupatsidwa mpando uliwonse ayi koma monga phungu woyima payekha ndili ndi ufulu osankha mbali yomwe ndizigwira nayo ntchito,” anatero mayi Mdoka. Iwo atinso mafumu a mdera lawo asangalala atamva kuti adzigwira ntchito ndi boma.",https://www.radiomaria.mw/chaola-wati-agwira-ntchito-ndi-boma-la-tonse-alliance/,"July 1, 2020",Izahaki Mwacha
"Katswiri Wayamikira Nduna Zatsopano, Nduna Imodzi Yakana Udindo","Katswiri pa nkhani za ndale mdziko muno Dr. Boniface Dulani wati ali ndi chikhulupiliro kuti nduna zomwe zasankhidwa ndi President wa dziko lino Dr. Lazarus Chakwera, zigwira ntchito zawo bwino popeza kuti zili ndi zowayenereza kugwira ntchitoyi. Dulani: Ndikukhulupilira kuti agwira bwino Dr. Dulani yemwenso ndi mphunzitsi wa zandale ku sukulu ya ukachenjede ya Chancellor, wauza Radio Maria kuti anthu ayike chikhulupiliro mwa ndunadzi pofuna kuti zigwire ntchito yawo bwino. Iwo ati mwachitsanzo, wachiwiri kwa mtsogoleri wa dziko lino Dr. Saulosi Chilima, mu ulamuliro wa Professor Peter Mutharika mchaka cha 2014, adagwiraponso unduna ngati omwewu ndipo adagwira ntchito yawo mwaukadaulo. “Tidikirebe kuti tiwone kuti akagwira ntchito yotani komano a Vice President tikuziwa tonse kuti anagwirapo ntchito mu undunawu ndipo anayigwira bwino ntchito, komanso mukuwuona kwanga boma lasankha ndunazi kuti chitetezo cha mkati mwadziko bwino chikhale choyenerera,” anatero a Dulani. Msiska: Ziwoneka ngati akundipatsa mphatso Padakalipano yemwe anasankhidwa kukhala nduna yowona za chilungamo ndi malamulo a Modecai Msiska awukana udindowu ponena ena aganiza ngati a Chakwera akuwalipira pa ntchito yomwe anathandizira chipani cha MCP kuti chipambane pa mlandu wa chisankho cha president. Iwo anapitirizanso kunena kuti pali achinayamata ambiri omwe angati kugwira ntchito pa udindowu osati iwo omwe ndi achikulire.",https://www.radiomaria.mw/katswiri-wayamikira-nduna-zatsopano-nduna-imodzi-yakana-udindo/,"June 30, 2020",Izahaki Mwacha
Otsatira Tonse Alliance ku Zomba Achita Chikondwelero Atapambana Pa Chisankho,"Otsatira mgwirizano wa zipani za ndale wa Tonse mu mzinda wa Zomba, dzulo anachita chikondwelero kutsatira kupambana kwawo pa chisankho cha President. Chikondwelerochi chinayambira ku Chinamwali, kuzungulira mu mzinda wa Zomba ndi kukathera pa bwalo la zamasewero la Gymkhana. Poyankhula ndi atolankhani pambuyo pa chisangalarochi, mlembi wa amayi mchipani cha UTM, mayi Mwiza Malweni apempha achinyamata kuti akonde dziko lawo pothandidza pa ntchito za chitukuko zosiyanasiyana. “Victory parade yathu ndi chisangalaro chosonyeza kuti tatenga boma tawina ndipo langizo langa ndi lakuti achinyamata tizitenga gawo pothandiza chitukuko cha mdziko osati kuwononga zinthu,” anatero mayi Mwalweni. M’mawu ake mlembi wa chipani cha Malawi Congress (MCP) mchigawo chaku m’mawa, a Geoffrey Banda anati uthenga omwe amapereka pa tsikuli ndi wa chisangalalo ndipo athokoza Mulungu ponena kuti zomwe amafuna zakwaniritsidwa. “Ngati mgwirizano wa Tonse, chaka chino chakhala cha chisangalalo kuyambira pamene bwalo la milandu linagamula kuti kukhale chisankho ndipo chisankhocho chasonyeza kuti mavoti anaberedwadi ndipo lero tikusangalala chifukwa choti tawina,” anatero a Banda.",https://www.radiomaria.mw/otsatira-tonse-alliance-ku-zomba-achita-chikondwelero-atapambana-pa-chisankho/,"June 30, 2020",Izahaki Mwacha
Khansala wa DPP Ali Mchitolokosi pa Mlandu Wa Kuba,"Khansala wa dera la Bangwe Mthandizi mu mzinda wa Blantyre, Isaac Jomo Osman ali mchitolokosi cha apolisi pomuganizira kuti akhuzidwa ndi mchitidwe owononga katundu komanso kuba. Akuyankha mlandu wakuba-Osman Malinga ndi ofalitsa nkhani za polisi ya Limbe, Inspector Patrick Mussa, khansalayu yemwe ndi wa chipani cha DPP ndipo amadziwikanso ndi dzina loti Mtopwa 1 wamangidwa lolemba mu tawuni ya Limbe. Inspector Mussa wati pa 25 May 2019, phungu wa kunyumba ya malamulo mdera la Bangwe, Orphan Shawa anali kunyumba kwake ku Mpingwe kukondwelera kupambana kwake pa chisankhocho ngati phungu woyima payekha. Chikondwelerochi chili mkati, Osman ndi anzake ena akuti anafika ku nyumbayi atanyamula zikwanje ndi kuyamba kuswa magalasi a galimoto zitatu komanso kuba lamya zam’manja zisanu zomwe ndi za ndalama zokwana 1 million and 35 thousand kwacha. Isaac Jomo Osman amachokera m’mudzi mwa Mtalimanja mdera la mfumu yaikulu Mponda m’boma la Mangochi.",https://www.radiomaria.mw/khansala-wa-dpp-ali-mchitolokosi-pa-mlandu-wa-kuba/,"June 30, 2020",Izahaki Mwacha
Papa Wasankha Archbishop Giordana Kuti Awunike Ofesi Ya Tchalitchi Cha St. Peters Basilica,"Mtsogoleri wa mpingo wa katolika pa dziko lonse Papa Francisco wasankha mkulu woti awunike momwe ofesi yomwe imayang’anira tchalichi lalikulu la Saint Peter’s Basilica izigwirira ntchito zake. Malinga ndi malipoti a Vatican Radio, Papa wasankha Archbishop Mario Giordana kuti agwire ntchitoyi. Malipoti akuti mwazina Archbishop Giordana awunika malamulo omwe ofesi yomwe imayang’anira tchalichi lalikulu la Saint Peter’s Basilica izigwiritsa ntchito. Archbishop Giordana agwira ntchitoyi ngati Commissioner wapadera (Extraordinary Commissioner) mothandizana ndi bungwe lomwe alikhazikitse Ofesi yomwe imayang’anira tchalichi lalikulu la Saint Peter’s Basilica amayitchula kuti the Fabric of Saint Peter kapena kuti Fabbrica di San Pietro ndipo zina mwa ntchito zake ndi kuonetsetsa kuti tchalitchi la Saint Peter’s Basilica likusamalidwa bwino komanso kukonza zomwe sizili bwino mtchalichili (maintainance). Lolemba pa 1 June 2020 likulu la mpingo wa katolika ku Vatican linatulutsa kalata yonena za lamulo la tsopano lomwe Papa Francisco adakhazikitsa lothandiza kuteteza chuma ku likulu la Mpingo’wu komanso momwe ma kampani ogwira ntchito ndi likulu la Mpingo’wu azisankhidwira. Malinga ndi kalatayo ma kampani ofuna kugwira ntchito ndi likulu la Mpingo’wu azipikisana ndipo azisankhidwa potsata ndondomeko zokhazikika ndipo izi zizichitika poyera popewa chinyengo china chilichonse. Likulu la Mpingo wa Katolika, Vatican, lomwe ndi dziko loima pa lokha linakhazikitsa lamuloli lomwe lili ndi mitu 86 mogwirizana ndi mfundo za bungwe la United Nations zolimbina ndi mchitidwe wa ziphuphu ndi katangale.",https://www.radiomaria.mw/papa-wasankha-archbishop-giordana-kuti-awunike-ofesi-ya-tchalitchi-cha-st-peters-basilica/,"June 30, 2020",Izahaki Mwacha
Dedza Parish Yatsekulira Tchalitchi Chatsopano cha Chilindaukwe,"Mwambo wotsekulira tchalitchi chatsopano cha Chilindaukwe yomwe ndi nthambi ya Dedza Parish wachitika pa 28 June 2020. Anatsogolera mwambowo-bambo Chithonje Mkulu woyendetsa ntchito za dayosizi ya Dedza bambo John Chinthonje ndi omwe anatsogolera mwambowu. Poyakhula pambuyo pa mwambowu bambo Chinthonje ayamikira akhristu a pa tchalitchili chifukwa cha kudzipereka kwawo kuti ntchito yonse itheke ngakhale panali kusamvana ndi mtundu wa chikhalidwe cha a Chewa cha gule wamkulu pamene amakanizidwa malo owumbira njerwa. Polankhulanso pa mwambowu bambo Peter White omwe ndi bambo mfumu a parish ya St. Martin De Pores – Dedza anathokoza abwenzi a ku Germany powagwira dzanja kuti ntchito yonse ifike kumapeto. M’mawu awo a Harlod Lolesiyo omwe ndi mkhala pampando wa tchalitchi chatsopanochi chomwe chili m’dera la mfumu yayikulu Kasumbu m’boma la Dedza, anati ali ndi Chimwemwe chachikulu pakuti nctito yomanga tchalitchili yatheka.",https://www.radiomaria.mw/dedza-parish-yatsekulira-tchalitchi-chatsopano-cha-chilindaukwe/,"June 29, 2020",Izahaki Mwacha
Mzika yaku Zambia Yanjatidwa Kamba Kofuna Kupha Nyama mu Nkhalango ya Kasungu,Mzika ina ya dziko la Zambia yanjatidwa itapezeka ndi zida zoopsa zophera nyama mu nkhalango yotetezedwa ya Kasungu National Park. Watsimikiza za nkhaniyi-Tasowana Wachiwiri kwa wofalitsa nkhani za apolisi m’boma la Kasungu Sergeant Yohane Tasowana watsimikiza za nkhaniyi polankhula ndi Radio Maria Malawi. Iye wati ogwira ntchitozoyang’anira nkhalangoyi ndi omwe agwira mnyamata-yu yemwe ndi Mathias Mkandawire wa zaka 25 zakubadwa. Sergeant Tasowana wati padakalipano mkuluyu ali mchitolokosi cha apolisi pamene akudikira kuti akayenkhe mlandu.,https://www.radiomaria.mw/mzika-yaku-zambia-yanjatidwa-kamba-kofuna-kupha-nyama-mu-nkhalango-ya-kasungu/,"June 29, 2020",Izahaki Mwacha
Maepiskopi Apitirizabe Kudzudzula Boma,"Mpingo wa katolika mdziko muno wati upitiriza kudzudzula mosakondera, pamene zinthu zisakuyenda bwino mdziko muno. Ena mwa maepiskopi a mpingo wa katolika ku Malawi Wapampando wa bungwe la maepiskopi a mpingo wa katolika mdziko muno la Episcopal Conference of Malawi (ECM) Ambuye Thomas Luke Msusa alankhula izi pothilirapo ndemanga pa za kulumbilitsidwa kwa atsogoleri atsopano a dziko lino omwe ndi Dr. Lazarus Chakwera komanso wachiwiri wawo Dr. Saulosi Chilima. Iwo ati ntchito yawo ngati ma episkopi, si yokhala mbali ya boma koma kuthandizana ndi boma pa ntchito za chitukuko cha dziko lino komanso kulankhulapo ngati pena sizikuyenda bwino. “Ife tipitiriza ntchito yathu ya upostoli yomwe ndi kulalikira komanso kulankhulira anthu pamene zinthu sizikuyenda bwino kuliwuza boma kuti likonze zimenezo ndipo ife sitisiya komanso sitidzasiya kudzudzula boma. Tipitirizabe kulemba ma pastoral letter ndi kudzudzula,” anatero Ambuye Msusa. Mwazina Ambuye Msusa apempha atsogoleriwa kuti alimbikitse mgwirizano pakati pa amalawi komanso   kupititsa patsogolo chitukuko cha dziko lino pokwaniritsa malonjezo omwe amapereka mu nyengo yokopa anthu.",https://www.radiomaria.mw/maepiskopi-apitirizabe-kudzudzula-boma/,"June 29, 2020",Izahaki Mwacha
Chakwera Wasankha Nduna Zake Zoyamba,"Mtsogoleri wa dziko lino Dr. Lazarus Chakwera, wasankha zina mwa nduna zake. Malinga ndi kalata yomwe boma latulutsa, wachiwiri kwa mtsogoleriyu Dr. Saulosi Chilima akhalanso nduna yowona za mapulani a chitukuko komanso kagwiridwe ntchito ka nthambi za boma. Mlusu ndi mkazi wake kujambulitsa ndi President Chakwera (pakati) pambuyo polumbira A Felix Mlusu asankhidwa kukhala nduna yowona zachuma, a Modecai Msiska SC asankhidwa kukhala nduna ya za malamulo ndipo a Richard Chimwendo Banda asankhidwa kukhala nduna yowona za chitetezo cha mdziko. Mtsogoleri-yu wasankhanso Dr. Chikosa Silungwe kukhala mlangizi wa boma pa za malamulo, a Zangazanga Chikhosi kukhala mlembi wa mkulu wa boma ndi wachiwiri wawo Dr. Janet Banda SC komanso a Prince Kapondamgaga asankhidwa kukhala mkulu wa ogwira ntchito ku nyumba ya chifumu. Polankhula pambuyo polumbiritsa ndunazi, Chakwera wati wasankha maunduna ofunikira okha kaye padakali pano ndipo posachedwapa atulutsanso mdandanda wa nduna zonse za boma. Iye wati nduna zakezi zikhalapo zosapyola 30 ndipo mukhala pafupifupi 40% ya amayi.",https://www.radiomaria.mw/chakwera-wasankha-nduna-zake-zoyamba/,"June 29, 2020",Izahaki Mwacha
Coronavirus Wakhudza Moyo Wauzimu Wa Anthu-Act Alliance,"Bungwe la Act Alliance lati mliri wa Coronavirus wakhudza kwambiri miyoyo ya uzimu pakati pa anthu a mipingo ndi zipembedzo zosiyanasiyana mdziko muno. M’modzi mwa akuluakulu a bungweli mayi Linda Chiromo ati bungweli lapeza izi kudzera mu kafukufuku yemwe anachita pofuna kuwona momwe mliriwu wakhudzira mbali zosiyanasiyana za umoyo wa anthu. Iwo ati kutsatira mliriwu, mipingo ndi zipembedzo sizikuyenda chimodzimodzi kaamba koti kukumana kwa anthu kunachepetsedwa komanso chuma sichikuyenda bwino. Polankhula pa mkumanowo omwe unayitanitsa a mipingo ndi zipembedzo komanso akuluakulu a mabungwe osiyanasiyana, m’modzi mwa akuluakulu ku bungwe la Act Alliance mayi Linda Chilomo anati cholinga cha kafukufukuyu chinali chofuna kupeza mmene mliri wa Coronavirus wakhudzira moyo wa tsiku ndi tsiku wa anthu mdziko muno kuphatikizapo umoyo wawo wauzimu. Iwo ati mipingo ina ikuwona ngati chipsinjo kutsatira njira zopewera coronavirus monga kusamba m’manja ndi zina kusiyana ndi a chipembedzo cha chisilamu omwe akuti anazolowera kale kusamba m’manja asanalowe mu mzikiti. Mayi chiromo anati kuchepetsedwa kwa anthu olowa mtchalitchi pofuna kulimbikitsa nkhani zokhala motalikana kwachititsanso kuti anthu opita ku tchalitchi akhale ochepa pamene ena anatsekeratu matchalitchi zomwe zachititsa kuti mipingo izitolera chuma chochepa kuchoka kwa akhristu ake, ponenanso kuti akhristuwa akhudzidwa ndi mliriwu pa chuma zomwe zikuwapangitsa kuti alephere kutenga gawo pothandiza mpingo. Kafukufukuyu akutinso wapeza kuti anthu akuvutika kwambiri kaamba kosowa ndalama zomwe angagulire chakudya choyenera kuti miyoyo yawo ikhale ya thanzi. Kutsekedwa kwa sukulu nako akutinso kwalowetsa pansi maphunziro mdziko muno zomwenso zachititsa kuti makhalidwe oyipa akule pakati pa achinyamata  monga kumwa mowa mwa uchidakwa komanso akuti atsikana ambiri atenga kale pathupi kaamba koti angokhala pakhomo. Polankhulapo m’modzi mwa anthu omwe anali nawo pa mkumanowu kuchokera ku bungwe la Churches Action Relief and Development (CARD) a Arthur lichenya, anati kafukufukuyu athandiza bungwe lawo kukonza dongosolo la mmene angathandizire anthu amene akhudzidwa ndi mliriwu mu njira zoisiyanasiyana. Bungwe la Act Alliance lachita kafukufukuyu molumikizana ndi bungwe la Malawi Interfaith Aids Alliance ndi thandizo lochokera ku bungwe la Dan Church Aid.",https://www.radiomaria.mw/coronavirus-wakhudza-moyo-wauzimu-wa-anthu-act-alliance/,"June 26, 2020",Izahaki Mwacha
MEC Yawunika 35% ya Maboma pa Chisankho,"Bungwe loyendetsa chisankho mdziko muno la Malawi Electoral Commission (MEC) likupitilira kupereka zotsatira zotsimikizika za chisankho cha president chomwe chachitika lachiwiri lapitali. Kachale: Tizingosindikiza file imodzi kuti tichite changu Malingana ndi wapampando wa bungweli Justice Dr. Chifundo Kachale, pofika 11 koloko m’mawa wa lero, bungweli lakwanitsa kupereka zotsatira za maboma khumi ndi limodzi okha mwa maboma 28 a dziko lino. Mwazina Dr. Kachale ati bungweli lipitilira kupereka zotsatirazi kudzera kwa wofalitsa nkhani wake Sangwani Mwafulirwa yemwe akhale akuchita mikumano ndi atolankhani kuwadziwitsa zotsatira zomwe zatsala mpaka pamapeto powulutsa zotsatira zonse. “Chinthu china chomwe chikumatenga nthawi ndi chakuti pakumabwera ma file awiri a original kuchokera kuma district, ina imapita ku parliament kuti akasunge ma record a masankho, dongosolo limenelo taliwunikira ndipo tawona kuti limatenga nthawi kwambiri chifukwa choti ma record enawo a zipani alinawo kale ndiye kwa pano tizingosindikiza file imodzi,” anatero Dr. Kachale. Iwo ati mwa maboma omwe awunikidwa kale zotsatira zawo, palibe madandaulo omwe sanayankhidwe moyenera. Wapampando wa bungweli Justice Dr. Chifundo Kachale akuyembekezeka kupereka zotsatira za chisankhochi mawa.",https://www.radiomaria.mw/mec-yawunika-35-ya-maboma-pa-chisankho/,"June 26, 2020",Izahaki Mwacha
UDF Yafunira Mafuno Abwino Atsogoleri a Tonse Alliance,"Chipani cha United Democratic Front (UDF) chafunira mafuno abwino atsogoleri a mgwirizano wa Tonse popambana chisankho cha president. Mlembi wamkulu wa chipanichi a Kandi Padambo ndi omwe anena izi polankhula ndi Radio Maria Malawi pomwe amathilirapo ndemanga pa zotsatira zosatsimikizika zomwe zikusonyeza kuti mtsogoleri wa mgwirizanowu Lazarus Chakwera ndi amene wapambana. Padambo: Tiwafunire zabwino zonse Mwazina a Padambo apempha onse otsatira mgwirizano wa zipani za UDF ndi DPP kuti akhale a bata ndi mtendere pamene akudikira kuti bungwe la MEC lilengeze zotsatira zotsimikizika za chisankhochi. “Ifeyo ma suppoters athu tinawauza kale kuti ayenera kukhala a bata ndipo ayenera kudikira zotsatira bwino bwino ngati aMalawi ndipo tikuwakumbutsa kuti ndi m’mene zisankho zimayendera ena ayenera kukhala owina ndipo ena ayenera kuluza. Zotsatira zosatsimikizika zikuwonetsa kuti a Chakwera atsogola ndipo ali patali kwambiri poti sitingawapeze choncho tiwafunire zabwino zonse popambana koma mu zonsezi apambana ndi a Malawi,” anatero a Padambo. Iwo afunira zabwino a Chakwera pamene zotsatira zosatsimikizika zikusonyeza kuti iwo ndi amene apambana.",https://www.radiomaria.mw/udf-yafunira-mafuno-abwino-atsogoleri-a-tonse-alliance/,"June 26, 2020",Izahaki Mwacha
Papa Wavomereza Mlozo Wa Maphunzitso A Mpingo,"Mtsogoleri wa mpingo wa katolika pa dziko lonse Papa Francisco wavomereza mlozo wa maphunzitso a mpingo komanso kafalitsidwe ka uthenga wa chipulumutso. Malinga ndi malipoti a Vatican Radio bungwe la ku likulu la mpingo ku Vatican lomwe limaona za chibalalitso cha mpingo m’nyengo ino ya makono ndi lomwe latulutsa mlozowu. Mlozowu ukutsatira mlozo wina wa 1971 ndi 1997. Mlozowu ukutsindika zinthu zingapo; Poyamba mgwirizano womwe ulipo pakati pa kuphunzitsa anthu maphunzitso a Mpingo ndi kafalitsidwe ka uthenga wa chipulumutso. Kachiwiri mlozowu ukutsindika kuti mkhristu aliyense wobatizidwa ndi mmishonale woyenera kulalika ndi kufalitsa uthenga wa chipulumutso. Chigawo choyamba cha mlozowu chikukamba za aphunzitsi a uthenga wa chipulumutso ndi kufunika koti anthuwa azisulidwa kokwanira. Pamene chigawo chachiwiri cha mlozowu chikukamba za kaphunzitsidwe ka uthenga wa chipulumutsowu. Chigawo cha chitatu chikukamba za maphunzitso a Mpingo mma parish osiyana-siyana. Mlozowu ukutsatira mlozo wina wa 1971 ndi 1997 ndipo uli ndi masamba 300, mitu 12 ndi zigawo zitatu",https://www.radiomaria.mw/papa-wavomereza-mlozo-wa-maphunzitso-a-mpingo/,"June 26, 2020",Izahaki Mwacha
Mulungu Amasankha Munthu Ndi Cholinga-Papa,"Mtsogoleri wa mpingo wa katolika pa dziko lonse Papa Francisco, wati Mulungu amasankha munthu ndi cholinga. Malinga ndi malipoti a Vatican Radio, Papa walankhula izi lachitatu ku likulu la mpingo ku Vatican. Iye wati Mulungu anasankha Davide kukhala mfumu ngakhale kuti pa nthawiyi Davide anali wachichipere popeza Mulungu anali naye cholinga. Papa Francisco wafotokoza kuti Davide anali m’busa wa ziweto ku tchire koma Mulungu anamusankha kuti asiye kusamalira ziweto ndipo kuti m’malo mwake akhale m’busa wa anthu. Iye wati zimene Mulungu amaona mwa munthu pompatsa udindo ndi zosiyana ndi zomwe anthu angaone ndi maso awo. Iye wati Davide anali ndi zofooka zake ngati munthu komabe Mulungu anamusankha kukhala mfumu. Papa Francisco wati chinthu chochititsa chidwi ndi chakuti ngakhale Davide anali ndi zofooka zake iye anali kukonda kupemphera. Ndipo Chifukwa chokonda kupemphera nthawi iliyonse akachimwa Davide anali kulapa machimo ake kuti Mulungu amukhululukire. Pamenepa iye watsindika za kufunika kwa mapemphero m’moyo wa munthu aliyense. Papa Francisco wati munthu amene amakonda kupemphera amatsogoleredwa m’moyo wake ndi Mulungu.",https://www.radiomaria.mw/mulungu-amasankha-munthu-ndi-cholinga-papa/,"June 25, 2020",Izahaki Mwacha
‘Dziko La Malawi Lili Ndi Kuthekera Kochita Zinthu Palokha’,"Chisankho chatsopano cha mtsogoleri wa dziko akuti chawonetsa kuti dziko la Malawi lili ndi kuthekera kochita zinthu zina za chitukuko palokha, mosadalira thandizo lochoka ku maiko kapena mabungwe ena. M’modzi mwa anthu amene amalankhulapo pa zinthu zosiyanasiyana mdziko muno Coxley Kamange, wanena izi pamene amathilirapo ndemanga pa momwe chisankhochi chayendera. Anthu kuponya voti yawo pa chisankhocho Chisankhochi chachitika ndi ndalama zochokera ku boma popanda thandizo lililonse lochokera ku mabungwe omwe nthawi zambiri amathandizira pa chuma komanso kuzawonelera momwe chikuyendera. Kamange wati zimenezi zikutanthauza kuti ndalama zomwe boma limatolera kudzera m’misonkho ndi zokwanira kuchitira zinthu zina ndipo watinso anthu a mdziko la Malawi ali ndi kuthekera koyendetsa bwino zinthu ndi nzeru zawo. “Mmene ayendetsera zinthu Dr. Kachale komanso m’mene boma lakwaniritsira boma kupereka ndalama zochititsira chisankhochi, dziko la Malawi likhala chitsanzo cha mayiko ena kuti mayiko asamaziyang’anire pansi koma kuti atha kukwanitsa kuyendetsa zinthu pawokha,” anatero a Kamange. Mwazina iwo alimbikitsa omwe apambane pa chisankhochi kuti asangalale mosaphwanya ufulu wa ena komanso omwe atagonje kuti avomereze.",https://www.radiomaria.mw/dziko-la-malawi-lili-ndi-kuthekera-kochita-zinthu-palokha/,"June 25, 2020",Izahaki Mwacha
CCJP Yapempha Anthu Adekhe Podikira Zotsatira za Chisankho,"Bungwe la chilungamo ndi mtendere mu dayosizi ya Dedza lapempha anthu kuti adekhe pomwe akudikira kuti bungwe lowona za chisankho lilengeze zotsatira. Mkulu wa bungweli mu dayosiziyi a Lawrence Puliti ndi omwe anena izi polankhula ndi Radio Maria Malawi pamene zikumveka kuti m’madera ena anthu ayamba kale kukonzekera chisangalalo. Malinga ndi a Puliti, sibwino kuyamba kusangalala pomwe bungwe lowona za chisankho silinatulutse zotsatirazi. “Tinayendera m’malo onse ovotera ndipo tapeza kuti chisankho chayenda bwino ndithu. Anthu asunga mtendere ndipo tiwapemphe kuti adekhe adikire mpaka bungwe la MEC lilengeze zotsatira zenizeni za chisankhochi ndiye ayambe kusangalala,” anatero a Puliti. Padakalipano bwanamkubwa wa boma la Ntcheu, Francis Matewere wati ndi okhutira ndi momwe ntchito yoponya voti yayendera m’bomalo. Matewere wauza Radio Maria Malawi kuti izi zachitika kaamba koti magulu okhuzidwa pa ntchito-yi anali ndi mgwirizano wabwino, zomwe zathandiza kuti ntchitoyi iyende bwino. Padakalipano zotsatira zosatsimikizika zikusonyeza kuti mtsogoleri wa Tonse Alliance Dr. Lazarus Chakwera ndi amene akutsogola pa chisankhochi.",https://www.radiomaria.mw/ccjp-yapempha-anthu-adekhe-podikira-zotsatira-za-chisankho/,"June 25, 2020",Izahaki Mwacha
MEC Yayamba Kupereka Zotsatira Za Chisankho Zotsimikizika,"Bungwe loyendetsa chisankho mdziko muno la Malawi Electoral Commission (MEC) layamba kutulutsa zotsatira zotsimikizika za chisankho cha president chomwe chachitika lachiwiri lapitali. Malingana ndi wapampando wa bungweli Justice Dr. Chifundo Kachale, pofika 10 koloko ya m’mawa wa tsiku la lero, bungweli linali litalandira zotsatira za maboma 26. Kachale: Tili mkati mowunika zotsatirazi Mwa mabomawa anali atawunguza ndi kutsimikizira zotsatira za maboma anayi okha omwe ndi a Mulanje, Chiradzulu, Mwanza komanso Likoma. “Padakalipano zotsatira zomwe zatsala kuti zitipeze kuno ndi za boma la Mzimba ndi Dowa. Komanso padakalipano tili mkati mowunika zotsatira za maboma 22 omwe afika kalewa ndipo tibweranso nthawi ina kuti tifotokozere mtundu wa Malawi za nkhaniyi,” anatero Dr. Kachale. Mwazina Dr. Kachale ati ngakhale akazembe a mabungwe akunja sanabwere kudzawonelera chisankhochi, koma akulumikizana nawo ndi kuwadziwitsa m’mene chisankhochi chikuyendera kudzera mwa anthu ena a mdziko muno omwe amagwira ntchito ndi mabungwewa.",https://www.radiomaria.mw/mec-yayamba-kupereka-zotsatira-za-chisankho-zotsimikizika/,"June 25, 2020",Izahaki Mwacha
Brother Dostie a Chipani cha Marist Amwalira,"Aku likulu la chipani cha Marist Brothers kuno ku Malawi, alengeza za imfa ya Brother Fernand Dostie. Malingana ndi mkulu wa chipanichi Brother Francis Jumbe, Brother Dostie amwalira lamulungu pa 21 June 2020 ku chipatala cha Kamuzu Central mu mzinda wa Lilongwe atadwala kwa nthawi yayitali nthenda ya Khansa. Mwambo woyika m’manda thupi la malemu Brother Dostie uchitika lachitatu, pa 24 June 2020 ku Marist Secondary School (Mtendere Campus) m’boma la Dedza. Malinga ndi brother Jumbe, amaene adzatsogolere mwambowu ndi arkiepiskopi wa arkidayosizi ya Lilongwe, Ambuye Tarcizio Ziyaye ndipo ati palinso chiyembekezo chakuti Ambuye George Desmond Tambala a dayosizi ya Zomba komanso episkpi opuma wa arkidayosizi ya Lilongwe ambuye Remi Ste Marie akakhala nawonso pa mwambowo. Iwo ati potsatira njira zopewera mliri wa Coronavirus, anthu ochepa okha ndi amene akapezeke ku mwambowu. Brother Fernand Dostie amwalira ali ndi zaka 87 zakubadwa ndipo akhala akugwira ntchito kuno ku Malawi kuyambira chaka cha 1962. Mzimu wa Brother Fernand Dostie uwuse mu mtendere wosatha.",https://www.radiomaria.mw/brother-dostie-a-chipani-cha-marist-brothers-amwalira/,"June 22, 2020",Izahaki Mwacha
Bungwe la CCJP mu Dayosizi ya Dedza Laphunzitsa Mwapadera anthu Ake Oyan’ganira Chisankho,"Dayosizi ya mpingo wa katolika ya Dedza yati iwonetsetsakuti chisankho chomwe chichitike mawa lino chiyende mokomera mfundo za democracy. Wapampando wa nthambi yoyang’anira za chitukuko cha anthu mu dayosiziyo bambo Paul Kumkumbira ndi omwe anena izi pa maphunziro omwe bungwe la CCJP mu dayosiziyo limaphunzitsa anthu ake omwe aziyang’anira nawo chisankhochi. Iwo ati awonetsetsa kuti chisankhochi chikhale chokomera mzika zonse za dziko lino, pofuna kupewa mavuto ena omwe angadze ngati chisankhochi sichiyenda bwino. “Monga mukudziwa m’mawa kuli chisankho, ife ngati dayosizi ya Dedza tinakonza msonkhano kuti tiphunzitse nthumwi zathu za bungwe limeneli la CCJP zimene zikutenga nawo mbali ngati oyan’ganira kuti awonetsetse kuti chisankhochi chayenda mokomera ulamuliro wa democracy,” anatero bambo Kunkumbira. Iwo ati zina mwa mfundo zomwe amawaphunzitsa ndi kuona monga m’mene mfundo zoyendetsera chisankho zayendera monga kusegulidwa kwa malo oponyera voti, komaso anthu amaulumali athandizidwa bwanji komanso m’mene abungwe loyendetsera chisankho agwirira ntchito. M’modzi mwa anthu omwe anachita nawo maphunzirowa a Aida Madinga ati aphunzira zambiri maka pa nkhani yowonetsetsa kuti pasakakhale chinyengo.",https://www.radiomaria.mw/bungwe-la-ccjp-mu-dayosizi-ya-dedza-laphunzitsa-mwapadera-anthu-ake-oyanganira-chisankho/,"June 22, 2020",Izahaki Mwacha
Papa Walimbikitsa Akhritsu Asamakhale Ndi Mantha,"Mtsogoleri wa mpingo wa katolika pa dziko lonse, Papa Francisco wati mantha sakuyenera kupeza gawo m’moyo wa akhristu. Malinga ndi malipoti a Vatican Radio Papa Francisco walankhula izi lamulungu ku likulu la mpingowu ku Vatican. Iye wati Mulungu amakhala pafupi ndipo amasamalira anthu ake kotero ngati anthu okhulupirira akhristu sakuyenera kuchita mantha ngakhale pa nthawi ya mavuto osaneneka. Papa Francisco wapereka uthenga wa chilimbikitsowu pano pomwe maiko ambiri akudutsa mu nyengo yovuta chifukwa cha mavuto a mliri wa Coronavirus, nkhondo, kusowa ntchito kwa anthu, tsankho, pongotchula pang’ono ena mwa mavutowa. Polankhula laMulungu kwa anthu omwe anasonkhana pa bwalo la Saint Peter’s Square komanso kwa anthu ena kudzera pa wayilesi ya kanema ndi makina a intaneti Papa’yu wati anthu sakuyenera kuchita mantha angakhale akumane ndi zokhoma pa moyo wao monga ma udani kapena kuzunzidwa. Papa Francisco wati akhristu akuyenera kukumbukira nthawi zonse kuti Mulungu ndi wa chikondi, saiwala anthu ake ndipo amakhala nawo pafupi. Iye wati Yesu Khristu anali kuuza ophunzira ake kuti asachite mantha. Papa Francisco wati uwu ndi uthenga umene Yesu Khristu akupitirira kulankhula kwa akhristu masiku ano pomwe anthu pa dziko la pansi akudutsa mmavuto osiyana-siyana. Kwa alaliki a uthenga wa chipulumutso iye wati polalika uthengawu adzapezeka ena outembenuza kuti uwakomere. Pamenepa iye wati izi sizikuyenera kuwadandaulitsa kapena kuwafooketsa koma mmalo mwake zikuyenera kupereka mangolomera olalika uthengawu mwa mphamvu komanso chimwemwe. Pa mwambowo Papa Francisco anakumbutsa anthu zakufunika kosamala chilengedwe. Iye wati pa nthawi ya mliri wa Coronavirus chilengedwe m’maiko ambiri chakhala chosamalika bwino chifukwa cha kuchepa kwa ma ulendo a ndege ndi galimoto omwe amaononga chilengedwe ndi mpweya woipa. Iye wati pano pomwe ma ulendowa ayambika pang’onopang’ono ndi bwino kuti anthu akhale a chidwi posamalira chilengedwe.",https://www.radiomaria.mw/papa-walimbikitsa-akhritsu-asamakhale-ndi-mantha/,"June 22, 2020",Izahaki Mwacha
"Mabungwe a CCJP, PAC, NICE Akhazikitsa Malo Olandilira Mauthenga a Chisankho","Mgwirizano wa mabungwe a CCJP, PAC ndi NICE akhazikitsa malo olandilira mauthenga okhudza zochitika pa chisankho. Chibwana: Tikufuna tizilandilirako malipoti Wapampando wa mgwirizanowu Boniface Chibwana wati malowa awakhazikitsa ku hotela ya Mount Soche mu mzinda wa Blantyre. Iwo ati malowa athandiza kuthetsa mavuto ena omwe adzipezeka mkatikati mwa chisankho cha President chomwe chichitike mawalino. “Nkhani yaikulu muno tikufuna tizipanga lipoti zimene zikuchoka ku ma district. Pa nkhani ya chisankho pali zambiri zomwe zimachitika monga zipangizo za bungwe lowona zachisankho komanso chitetezo ngati chilipo,” anatero Chibwana. Iwo ati ena mwa anthu omwe azikhala kumeneku ndi nthumwi zochokera ku CMD, apolisi, MEC komanso Human Rights Commission. Mabungwewa akugwira ntchitoyi mothandizidwa ndi bungwe la ukatswiri pa njira zamakono zofalitsira mauthenga la MHUB.",https://www.radiomaria.mw/mabungwe-a-ccjp-pac-nice-akhazikitsa-malo-olandilira-mauthenga-a-chisankho/,"June 22, 2020",Izahaki Mwacha
Papa Wapereka Zipangizo Za Mchipatala Mdziko La Ecuador,"Mtsogoleri wa mpingo wa katolika pa dziko lonse Papa Francisco wapereka thandizo la zipangizo za mchipatala ku dziko la Ecuador. Malinga ndi malipoti a Vatican Radio, Papa wapereka thandizoli ngati njira imodzi yofuna kuchepetsa mavuto omwe dziko la Ecuador likukumana nao maka chifukwa cha mliri wa Coronavirus. Thandizoli ndi la zipangizo zothandiza anthu omwe akuvutika kupuma bwino kuti athe kupuma mosavutika. Bungwe la ma episkopi a Mpingo wa Katolika m’dziko la Ecuador atsimikiza za nkhaniyi kazembe wa dziko la Ecuador kulikulu la Mpingo ku Vatican José Luis Álvarez Palacio atalengeza kuti thandizoli latumizidwa kale ndipo kuti lifika m’dzikolo masiku ochepa akubwerawa. Anthu 47,000 agwidwa ndi nthenda ya Covid 19 ndipo anthu 4,000 amwalira ndi nthendayi m’dziko la Ecuador lomwe liri ndi chiwerengero cha anthu chokwana 17 million malinga ndi malipoti a unduna wa za umoyo m’dzikolo. Thandizo la Papa Francisco ku dziko la Ecuador ndi limodzi mwa zithandize zomwe iye wakhala akupereka ku maiko osiyana-siyana omwe akhudzidwa ndi mliri wa Coronavirus. Mmbuyomu iye wapereka thandizo la zipangizo za mchipatala ku maiko a Italy, Romania, Spain, Syria, Israel, Zambia pongotchula ochepa.",https://www.radiomaria.mw/papa-wapereka-zipangizo-za-mchipatala-mdziko-la-ecuador/,"June 21, 2020",Izahaki Mwacha
Apempha Amayi mu Dayosizi ya Dedza Akonde Kuwerenga Baibulo,"Amayi a chikatolika mu dayosizi ya Dedza awapempha kuti adzikonda kuwerenga mawu a Mulungu. Mlangizi wa bungwe la amayi mu dayosiziyi, bambo Peter Kasonkanji ndi omwe anena izi ku parishi ya Ntcheu pa msonkhano wa nthumwi za bungweli kuchokera m’maparishi onse amu dayosiziyi. Iwo ati munthu akamakonda kuwerenga mawu a Mulungu amakhala wa mtendere mu mtima ndiponso amakulitsa chikhulupiriro chake mwa Mulungu. “Dayosizi iliyonse m’Malawi muno, gulu la amayi tinakhazikitsa kuti amayi onse asulidwe ndipo aphunzitsidwe kuwerenga baibulo ndipo tinayitana bambo Anthony Kadya-mpakeni omwe ndi mphunzitsi wa za baibulo ku Zomba ku St. Peters ndipo aphunzitsa  atsogoleri amenewa amene akaphunzitsire anzawo,” anatero bambo Kasonkanji. Polankhulapo mayi Prisca Nasiyaya anati maphunzirowa anali ofunikira kwambiri kaamba koti amayiwa adzindikira kufunika kowerenga baibulo. Ansembe atatu omwe ndi bamboo Peter Kasonkanji, bambo Gift Selemani komanso bamboo Anthony Kadyampakeni ndi amene asula amayiwa.",https://www.radiomaria.mw/apempha-amayi-mu-dayosizi-ya-dedza-apemphedwa-akonde-kuwerenga-baibulo/,"June 21, 2020",Izahaki Mwacha
Ambuye Ziyaye Apempha Achinyamata Amasuke Posankha Utumiki Wawo,"Arkiepiskopi wa arkidayosizi ya Lilongwe, Ambuye Tarcizio Ziyaye wapempha achinyamata mu mpingo wa katolika kuti akhale ndi ufulu wosankha utumiki wa kumtima kwawo. Ambuye Ziyaye anena izi ku Maula Cathedral pa mwambo wa malumbiro a ku nthawi zonse a Sister Mary Umukonde Madeya a chipani cha Poor Clares. Ziyaye: Pali kuyitanidwa kosiyanasiyana Iwo ati arkidayosizi yawo yakhazikitsa njira zosiyanasiyana zomwe zingathandizire kukopa achinyamata ambiri kuyamba moyo wa utumiki mu mpingo. “Sindingayembekezere kuti onse abwere kuno. Pali kuyitanidwa kosiyanasiyana tsono kuno ku nyumba ya mapemphero tikufuna atsikana kuti abwere kuzathandiza kupitisa mpingo patsogolo,” anatero Ambuye Ziyaye. Iwo ati akugwiritsa ntchito njira zosiyana-zoyinana zokopera achinyamata monga nsembe za misa pa wailesi kuti achinyamatawa azisirira kapempheredwe kawo.",https://www.radiomaria.mw/ambuye-ziyaye-apempha-achinyamata-amasuke-posankha-utumiki-wawo/,"June 21, 2020",Izahaki Mwacha
HRDC Yauza A Malawi Akhale Tcheru pa Chisankho,"Bungwe lomenyera ufulu wa anthu mdziko muno la Human Rights Defenders Coalition (HRDC) lapempha anthu mdziko muno kuti akhale tcheru pa mchitidwe uliwonse omwe ungakhale okayikitsa pa chisankho chomwe chikudzachi. Mkulu wa bungweli Gift Trapence wanena izi pa msonkhano wa atolankhani omwe bungweli linachititsa lero mu mzinda wa Lilongwe. Ena mwa mamembala a bungwe la HRDC Trapence wati pali mphekesera zakuti pali ena omwe akufuna kubera chisankho choncho ndi kofunika kukhala tcheru mu nyengoyi ndi kuwonetsetsa chilichonse chomwe chikuchitika mdziko muno. Iwo apempha athu kuti akhale tcheru ndi m’malire mwa dziko lino komanso m’mabwalo a ndege pamene pakumveka mphekesera kuti ena afuna alowetse mapepala oponyera voti mwachinyengo. Pamenepa iwo atsimikizira a Malawi kuti aliyense obera chisankhochi azayankha mlandu payekha-payekha ati popeza apeza kale owaimira mlandu pakazachitika chisokonezo chilichonse. Trapence anatinso kutsatira kukanidwa kwa bungwe lawo kuti liyang’anire nawo chisankhochi, iwo agwira ntchito ndi mabungwe ena omwe achita nawo ubale omwe anapatsidwa kale chaka chatha chilolezo chochita izi kuti azipeza mauthenga okhudza chisankhochi.",https://www.radiomaria.mw/hrdc-yauza-a-malawi-akhale-tcheru-pa-chisankho/,"June 21, 2020",Izahaki Mwacha
Adzudzula Kampani ya Enviro-Consult Kamba Kochedwetsa Malipiro,"Anthu a m’mudzi mwa Dauti mfumu yaikulu Mpando m’boma la Ntcheu adzudzula kampani ya Enviro-Consult kaamba kosawapatsa ndalama zomwe anagwilira ntchito kuyambira mwezi wa March chaka chino. Nsewu wa Tsangano omwe ukukonzedwa Malinga ndi ena mwa anthuwa omwe anayankhula ndi Radio Maria Malawi, kampaniyi ili pa contract ndi nthambi ya Malawi Defence Force yomwe ikumanga nsewu wa Tsangano-Mwanza-Neno, ndipo inauza anthu okwana 24 kuti adzale kapinga m’mbali mwa nsewuwu koma kufikira pano anthuwa akuti sanalandire ndalama iliyonse. “Tinakhala tikugwira ntchito yodzala kapinga cholinga choti tipeze ndalama kupewa kuba koma mpaka pano sitinalandire ndalama,” anatero m’modzi mwa anthu odandaulawo. Koma poyankhapo pa nkhaniyi m’modzi mwa akuluakulu a kampaniyi a Benjamin Mughogho avomereza za nkhaniyi koma ati vutoli ladza kaamba koti boma silinaperekebe ndalama ku kampaniyi. “Nkhaniyi ndi yowona koma ifenso sitinalandire malipiro athu kuchokera ku boma koma chifukwa cha zandale zikuchitikazi ma funding sanatuluke,” anatero a Mughogho.",https://www.radiomaria.mw/adzudzula-kampani-ya-enviro-consult-kamba-kochedwetsa-malipiro/,"June 20, 2020",Izahaki Mwacha
Joyce Banda Wauza Anthu Aku Zomba Avotere Chakwera,"Mtsogoleri wakale wa dziko lino yemwenso ndi mtsogoleri wa chipani cha PP, Dr. Joyce Banda wapempha anthu mdziko muno kuti akavotere Dr. Lazarus Chakwera pa chisankho cha mpresident chomwe chikudzachi kuti dziko lino lisinthe pa chuma. Banda: Dziko lino likufunika atsgoleri owopa Mulungu Dr. Banda amayankhula izi lero ku Chinamwali mu mzinda wa Zomba pa msonkhano wotsiriza okopa anthu omwe anachititsa mogwirizana ndi mlangizi wa chipani cha UTM a Noel Masangwi. Iwo ati anthu oyenera kulamulira mdziko lino akuyenera akhale owopa Mulungu monga a Chakwera komanso a Chilima. “Ndimafuna kuwona wachichepere kuposa ine, osadakwa, owopa Mulungu ndiye ine nnawapeza omwe ndakuonetsani apa a Chakwera ndi a Chilima kuti tidzaone feteleza otchipa komanso nyumba m’midzimu,” anatero mayi Banda. M’mawu ake mlangizi wa chipani cha UTM, a Noel Masangwi anati chipani cha DPP chakonza upandu woti chipatse DC wa boma lililonse ndalama zokwana 2.5 million kwacha kuti abele chisankho chomwe chikudzachi. “Lachiwiri Minister of Local Government a Ben Phiri anapita ku MRA kuti akapange budget kuti atenge 2.5 million ampatse DC aliyense kuti abere chisankhochi,” anatero a Masangwi.",https://www.radiomaria.mw/joyce-banda-wauza-anthu-aku-zomba-avotere-chakwera/,"June 20, 2020",Izahaki Mwacha
Boma la Zomba Lati Lakonzekera Kuchititsa Chisankho,"Bwanamkubwa wa boma la Zomba, Smart Gwedemula wati boma la Zomba lakonzeka kuchititsa chisankho cha President lachiwiri likudzali. Gwedemula wauza Radio Maria kuti padakalipano a zipani za ndale awona kale kuchuluka kwa mapepala ovotera omwe afika m’bomalo. Iwo atsimikizira anthu onse a m’boma la Zomba kuti zipangizo zovoterazi zifika mmadera onse mu nthawi yake ngakhale madera ena omwe ndi ovuta mayendedwe. “Ngati zomba district council tili okonzeka kuchititsa chisankho chimenechi ndipo tinaphuzitsidwa bwino ndipo tiyendetsa chisankho chimenechi mwandondomeko,” anatero Gwedemula. Iwo ati malo onse ovuta kufika, akafika cholinga choti onse okhala kumeneko apatsidwe mwayi wosankha mtsogoleri wa kumtima kwawo. Pothilirapo ndemanga phungu wa dera la Zomba Changalume John Chikalimba yemwenso ndi mkulu wa zofufuza-fufuza mu chipani cha People’s, wati pakali pano anthu madera onse a m’boma la Zomba akonzeka kuti akaponye voti patsikuli.",https://www.radiomaria.mw/boma-la-zomba-lati-lakonzekera-kuchititsa-chisankho/,"June 20, 2020",Izahaki Mwacha
Ambuye Tambala Ayamikira Asisteri a Daughters of Wisdom Kamba ka Chitukuko,"Dayosizi ya mpingo wa katolika ya Zomba, yayamikira asisiteri a chipani cha Daughters of Wisdom kaamba ka ntchito zomwe akugwira mu dayosiziyo. Bishop Tambala kudula duwa kusonyeza kutsekulira nyumbazo Episkopi wa dayosiziyi Ambuye George Desmond Tambala ndi omwe anena izi pa mwambo wolandira nyumba za tsopano zokhala anthu ogwira ntchito pa chipatala cha Mayaka chomwe chimayendetsedwa ndi asisteri a chipanichi. Ambuye Tambala anatinso ali ndi ganizo lofuna kulumikiza pamodzi zipatala zonse za mpingo mudayosiziyi kuti zizigwililira ntchito limodzi komanso mofanana Pa mwambowu panafikanso mkulu oyang’anira za umoyo m’boma la Zomba (Director of Health and Social Services) a Alex Noel Chijuwa omwe anati ndi okondwa pokhala nawo pa mwambowu polingalira kuti boma ndi mpingo zimagwilira limodzi ntchito zake maka posamalira miyoyo ya anthu kumbali ya za umoyo, ndipo anati boma lipitiliza kuthandiza mpingo ku zosoweka zake maka nzipatalazi zomwe mpingowu uli nazo Polankhurapo mkulu oyang’anira pa chipalachi anati ndi okondwa kwambiri polandira nyumbazi zomwe zithandize kuti chipatalachi chikhale ndi antchito okwanira ndipo anati kusowa kwa myumba pa chipatalachi, kumapangitsa kuti anthu ogwira ntchito pachipatalapa akhale ochepa kamba ka vuto lakusowa kwa nyumba zokwanira Chipatala cha Mayaka Health Centre chinatsegulidwa nchaka cha 1972, ndipo chikutumikira anthu oposa  60 sauzande ozungulira delari",https://www.radiomaria.mw/ambuye-tambala-ayamikira-asisteri-a-daughters-of-wisdom-kamba-ka-chitukuko/,"June 20, 2020",Izahaki Mwacha
"Papa Wayamikira Asodzi, Ogwira Ntchito Pa Madzi","Mtsogoleri wa mpingo wa katolika pa dziko lonse Papa Francisco wayamikira anthu ogwira ntchito pa madzi komanso asodzi chifukwa cha ntchito yawo yothandiza kudyetsa anthu. Malinga ndi malipoti a Vatican Radio, Papa walankhula izi lachitatu kudzera mu uthenga wake wa pa kanema wopita ku utumiki wa mu Mpingo wa Katolika womwe umaona ntchito za pa madzi. Kudzera mu uthengawo Papa Francisco wayamikira anthuwa chifukwa chodzipereka ngakhale pano kaamba ka mliri wa Coronavirus akukumana ndi zovuta zambiri. Iye wati ngakhale kuti ntchitoyi ili ndi zovuta zake komabe anthuwa amayetsetsa kubweretsa chakudya kwa anthu ambiri omwe amakonda ndiwo ngati nsomba ndi zina zambiri zopezeka m’madzi. Papa Francisco wati mliri wa Coronavirus wachititsa kuti anthuwa azikhala pa madzi nthawi yaitali asadakumane ndi mabanja awo komanso abwenzi poopa kupatsirana nthendayi. Malinga ndi nthambi ya bungwe la United Nations yomwe imaona za anthu ogwira ntchito International Labour Organisation yati anthu oposa 150,000 akakamizidwa kukhala pa madzi osakumana ndi mabanja awo komanso abwenzi kaamba ka mliri wa Coronavirus. Papa Francisco watsimikizira onse ogwira ntchito za pa madzi za mapemphero ake ndipo wakumbutsanso anthuwa azinyadira ntchito yao popeza ophunzira oyambirira a Yesu Khristu adali asodzi. Pomaliza sadaiwale kulimbikitsa onse omwe amaona za moyo wa uzimu wa anthu ogwira ntchito za pa madziwa. Utumiki wa mu Mpingo wa Katolika womwe umaona ntchito za pa madzi (Apostleship of the Sea) nkhoswe yake ndi Amayi Maria – Our Lady Star of the Sea.",https://www.radiomaria.mw/papa-wayamikira-asodzi-ogwira-ntchito-pa-madzi/,"June 18, 2020",Izahaki Mwacha
Kanyongolo Wapempha Oyimira Milandu Kuti Atsate Malamulo,"M’modzi mwa akatswiri pa nkhani za malamulo mdziko muno Professor Ngeyi Kanyongolo wapempha oyimira milandu mdziko muno kuti adzigwira ntchito zawo motsata malamulo pofuna kupewa chinyengo pa kaweruzidwe ka milandu. Kanyongolo: Tipewe kupanga zinthu zotumidwa Professor Kanyongolo yemwenso ndi mphunzitsi wa zamalamulo ku sukulu ya ukachenjede ya Chancellor wati ndi kosayenera kuti oyimira milandu adzigwiritsidwa ntchito ndi anthu ochepa omwe akufuna kumachita zinthu zosemphana ndi malamulo. Iye wati aliyense mdziko muno amalamuliridwa ndi buku la malamulo oyendetsera dziko lino ndipo ngati oweruza milandu sakutsatira lamulo, zitha kubweretsa chiwopsezo pa ntchito zopereka chilungamo kwa aMalawi. “Tikuyenera kugwira ntchito limodzi popeza kuti tonse ndi ma lawyer ndipo ngati ma laywer tikuyenera kutsata malamulo popanga serve ma interest a anthu onse osati ochepa. Tipewe kupanga zinthu zotumidwa ndi anthu ofuna kupanga zosemphana ndi malamulo,” anatero Kanyongolo. Iye wapempha oyimira milandu kuti atsate lamulo ndi chilungamo pogwira ntchito kuti apewe kubweretsa chisokonezo kwa a Malawi.",https://www.radiomaria.mw/kanyongolo-wapempha-oyimira-milandu-kuti-atsate-malamulo/,"June 18, 2020",Izahaki Mwacha
Chimunthu Banda Walowa Tonse Alliance,"Speaker wakale wa nyumba ya malamulo Henry Chimunthu Banda walengeza kuti akhala pambuyo pa mgwirizano wa zipani za ndale wa Tonse, pa chisankho chatsopano cha president chomwe chikudzachi. Watuluka DPP-Banda Banda yemwe anali wa chipani cha Democratic Progressive (DPP), miyezi yapitayo anadabwitsa anthu atakana kukhala nduna ya boma pamene mtsogoleri wa dziko lino Peter Mutharika anamusankha. Chimunthu Banda yemwenso ndi phungu wa dera la kumpoto kwa boma la Nkhotakota wati iye pamodzi ndi anthu aku dera lake awona kuti nthawi yakwana tsopano yosintha zinthu mdziko muno posankha mtsogoleri yemwe angayendetse dziko lino mosakondera. “Pakadali pano chomwe anthu ndingakuuzeni ndi chakuti chisankho chikudzachi ndi choti anthu akasankhe ngati akugwirizana ndi zomwe zikuchitika mdziko muno kapena ayi choncho anthu a kuno ambiri mwa iwo aganiza zosintha zinthu,” anatero Banda. Poyankhulapo pa nkhaniyi mlembi wamkulu wachipani cha DPP a Grezelder Jeffrey (DPP) wati sakuopa ndipo sakudabwa kuti a Chimunthu alengeza izi ponena kuti iwo anatuluka mchipanichi kalekale.",https://www.radiomaria.mw/chimunthu-banda-walowa-tonse-alliance/,"June 18, 2020",Izahaki Mwacha
Bwanankubwa wa Boma la Chitipa Wamwalira ndi COVID-19,"Bwanamkubwa wa boma la Chitipa, Humphreys Kapalamula Gondwe wamwalira kaamba ka nthenda ya COVID-19. Mneneri wa mu unduna woona za maboma aang’ono ndi chitukuko cha madera akumidzi Mushawase Mughogho watsimikiza za nkhaniyi polankhula ndi Radio Maria Malawi. Iye wati thupi la bwanamkubwayu layikidwa kale m’manda madzulo a lero ku Zolozolo mu mzinda wa Mzuzu. “A Humpreys Gondwe amwaliradi ndi Coronavirus koma zambiri zinenedwabe. Padakalipano malirowo ayikidwa lero lomwe ku Zolozolo motsatira ndondomeko za chipatala,” anatero Mughogho. Pali chiopsezo kuti ma ofesi a bwanankubwayu atha kutsekedwa kuti muthiridwe mankhwala othandiza kupewa kachilombo ka Coronavirus. Izi zadza pamene patsala masiku ochepa chabe kuti kuchitike chisankho cha mtsogoleri ndipo ma ofesi a bwanamkubwa m’boma lililonse amayenera kugwiritsidwa ntchito powerengera ma voti.",https://www.radiomaria.mw/bwanankubwa-wa-boma-la-chitipa-wamwalira-ndi-covid-19/,"June 18, 2020",Izahaki Mwacha
Bungwe la CFM Ladandaula Ndi Mchitidwe Wogwiritsa Ntchito Achinyamata Pa Zipolowe Za Ndale,"Bungwe la mabanja mu mpingo wa katolika mdziko muno la Christian Family Movement (CFM) lati ndi lokhumudwa ndi atsogoleri ena a ndale omwe akumagwiritsa ntchito ana komanso achinyamata poyambitsa zipolowe za ndale. Wapampando wa bungweli mdziko muno banja la a Kelvin ndi Eunice Chifunda auza Radio Maria Malawi kuti apeza kuti pa ziwawa zomwe zakhala zikuchitika m’madera osiyanasiyana mdziko muno, zakhala zikutsogoleredwa ndi ana komanso achinyamata omwe akhala akugenda atsogoleri ena kuti asafike ku madera awo kuzachititsa misonkhano yokopa anthu. Pamenepa iwo alangiza atsogoleri a ndale kuti apewe kuchita izi ponena kuti kulimbikitsa ziwawa pakati pa ana ndi achinyamata kumadzala makhalidwe oyipa mwa anawa zomwe anatinso ndi chiwopsezo chachikulu ku tsogolo la dziko lino. “Ifeyo ngati mabungwe a mabanja tinene zoona kuti za ziwawazi zikutikhuza kwambiri chifukwa choti banja ndiye maziko a dziko ndipo pamene mabanja ali pa kalikiliki kulera ana awo moyenera, atsogoleri a ndale akumakhala akutenga anawo kuti akayambitse ziwawa,” anatero Chifunda. Iwo apempha atsogoleri a ndale kuti atsatire zomwe atsogoleri a mipingo angawalangize kamba pa nkhani yothandiza achinyamata kupewa ziwawa ponena kuti anawa ndi atsogoleri a mawa.",https://www.radiomaria.mw/bungwe-la-cfm-ladandaula-ndi-mchitidwe-wogwiritsa-ntchito-achinyamata-pa-zipolowe-za-ndale/,"June 17, 2020",Izahaki Mwacha
"YONECO Yadandaula Ndi Kuchuluka Kwa Milandu Yogwirira, Maukwati a Ana","Bungwe la Youth Net and Counselling (YONECO) m’boma la Zomba lati kuyambira mwezi wa January kufika mwezi wa May chaka chino lalandira milandu yokwanira 72 yokhudza kugwililira ana komanso milandu yokwanira 42 yokhudza maukwati a wana Mkulu wa bungweli m’boma la Zomba a Blessings Sabao anena izi lachiwiri pamene bungwelo linachita mkumano ndi akulu akulu omwe amawona za chitetezo cha ana m’bomalo. A Sabao ati padakali pano bungwelo likuchita kalondololondo wa milandu imeneyi moti milandu ina yayamba kale kulowa ku bwalo la milandu. “Ngati ku Zomba kunoko tingokamba za milandu imene timalandira pa help line yathu yomwe anthu amayimba foni mwaulere ndi kupereka madandaulo awo. Milandu imeneyi kuyambira January mpaka May talandira yokwana 72 yokhuza kugwililira komanso yokhudza maukwati a ana yokwana 42,” anatero Sabao. Poyankhulanso pa mkumanowo mkulu wowona za chisamaliro cha anthu m’boma la Zomba, a Christopher Ndawona ati ndi zodandaulitsa kuti milandu yogwilira komanso yokwatitsa ana ikuchulukira m’bomalo ndipo iwo atsimikizira anthu kuti milandu yonseyi itsatiridwa bwino. “Ndi zodandaulitsa komanso ndi zoona kuti milandu yomwe tikutsatira makolo ena akukanika kupereka umboni koma titsimikizire kuti milandu yonseyi tithana nayo,” anatero a Ndaona. Iwo ati akhala pa ntchito yophunzitsa makolo kuti adziwe malamulo cholinga choti azitha kukanena za milandu ya mtunduwu.",https://www.radiomaria.mw/yoneco-yadandaula-ndi-kuchuluka-kwa-milandu-yogwirira-maukwati-a-ana/,"June 16, 2020",Izahaki Mwacha
HRDC Yati Ikugwirizana Ndi Ziwonetsero Za Maloya,"Bungwe lomenyera ufulu wa anthu mdziko muno la Human Rights Defenders Coalition (HRDC) lati likugwirizana ndi ganizo la maloya a mdziko muno lochita ziwonetsero mawa lino ati posakondwa ndi momwe boma likuchitira polowerera ntchito za nthambi ya oweruza milandu. Mtsogoleri wa dziko lino Peter Mutharika wakhala kobwerezabwereza akudzudzula poyera oweruza ku mabwalo a milandu ponena kuti akufuna kumulanda boma kaamba ka chigamulo chomwe anapereka pa mlandu wa chisankho cha president. Ndipo masiku apitawa, mlembi wamkulu wa boma a Lloyd Muhara analemba kalata yofotokoza kuti mkulu wa ma bwalo a milandu Chief Justice Andrew Nyirenda akupita kutchuthi kudikira kuti apume ntchito zomwe anthu ambiri adandaula kuti boma lachita izi mosatsatira malamulo. Polankhula ndi Radio Maria Malawi, wapampando wa bungwe la HRDC, Gift Trapence wati ndi ufulu wa aliyense kuchita ziwonetsero ndipo pokhalanso anthu okhudzidwa ndi nkhaniyi, ndi chifukwa chake aganiza kuti achite nawo ziwonetserozi. “Choyamba ndi ufulu wa a Malawi kupanga ziwonetsero. Chachiwiri tapanga endorse ma demonstration amenewa kamba koti makhothi athu ndio yima pawokha ndipo sitikufuna kuti munthu azitukwana ma judge,” anatero Trapence. Iwo ati akufuna boma lizilemekeza malamulo amene amasiyanitsa mphamvu za nthambi za boma.",https://www.radiomaria.mw/bungwe-la-hrdc-lati-likugwirizana-ndi-ziwonetsero-za-maloya/,"June 16, 2020",Izahaki Mwacha
Papa Wasankha Amayi Awiri M’maudindo Akuluakulu ku Vatican,"Mtsogoleri wa mpingo wa katolika pa dziko lonse Papa Francisco wasankha amayi awiri m’maudindo akuluakulu a ku likulu la mpingowu ku Vatican. Malinga ndi malipoti a wayilesi ya Vatican, Papa wasankha Dr. Rafaella Vincenti kukhala mkulu woyang’anira nkhokwe yosungira mabuku yomwe imatchedwa kuti Vatican Apostolic Library ndipo wasankha Professor Antonella Alibrandi kukhala membala wa bungwe lothana ndi mchitidwe wozembetsa ndalama lotchedwa Vatican Financial Information Authority. Malinga ndi likulu la mpingo wa katolika Dr. Vincenti adakhalapo mlembi wa Vatican Apostolic Library pamene Professor Alibrandi ndi membala wa bungwe la maloya m’dziko la Italy lotchedwa Milan Bar Association, iyenso ndi President wa bungwe la za chuma ndi aphunzitsi a za malamulo Association of Economics and Law Professors komanso ndi membala wa bungwe la chi Katolika la anthu a za malamulo Union of Catholic Jurists. Nkhokwe yosungira ma buku Vatican Apostolic Library idakhazikitsidwa mchaka cha 1475 ndi Papa Sixto wa 4 ndipo ndi imodzi mwa nkhokwe za kale kwambiri pa dziko la pansi komanso nkhokwe yochititsa chidwi yomwe ili ndi zolembalemba zambiri za mtengo wa patali za make dzana. Ndipo bungwe lothana ndi mchitidwe wozembetsa ndalama la Vatican Financial Information Authority adalikhazikitsa ndi Papa Benedicto wa XVI pa 30 December m’chaka cha 2010. Vatican ndi dziko loima palokha koma laling’ono kwambiri kotero limatsata malamulo ovomerezeka pa nkhani ya za chuma ngati dziko lina lililonse",https://www.radiomaria.mw/papa-wasankha-amayi-awiri-mmaudindo-akuluakulu-ku-vatican/,"June 16, 2020",Izahaki Mwacha
Bonongwe Wadzudzula Boma Kamba Kosaika Chidwi pa Ulimi,"M’modzi mwa anthu omwe amalankhulapo pa nkhani zokhudza ulimi mdziko muno Mathius Bonongwe wadzudzula boma kaamba kosayika chidwi chokwanira pa nkhani za ulimi mdziko muno. Bonongwe walankhula izi pothilirapo ndemanga pa ndondomeko ya za chuma ya 2020/2021 yomwe nduna ya za chuma a Joseph Mwanamvekha anapereka ku nyumba ya malamulo lachisanu pa 12 June 2020. Akuti boma silinaganizire alimi ngati awa Mu ndondomekoyo boma layika 194.9 Billion kwacha ku gawo la za ulimi ndipo mwa ndalamazi, 48.8 Billion kwacha ndi zogulira chimanga, kuyendetsera ndondomeko ya zipangizo za ulimi zotsika mtengo ya FISP komanso kulimbana ndi tizilombo towononga mbewu. Pamenepa Bonongwe wati ndalama zomwe boma layika ku gawo la za ulimi ndi zochepa poyerekeza ndi mavuto omwe alimi mdziko muno akukumana nawo. “Boma limayenera liyang’ane kwambiri mavuto amene ali m’midzi kamba koti m’Malawi muno anthu ambiri ndi osauka koma atenga anthu ochepa chabe kuti apindule mu ndondomeko imeneyi ya feteleza sabuside,” anatero a Bonongwe. Iwo apemphanso unduna wa zaulimi kuti uyike ndondomeko zokhwima ndi cholinga choti mchitidwe ogula ma kuponi kwa alimi uchepe kamba koti anthu omwe amagawa ma kuponi ndi omwewonso amapita kumakawagula alimi ovutika makuponi m’midzimo zomwe akuti ndi zochititsa kutu umphawi usathe mdziko muno.",https://www.radiomaria.mw/bonongwe-wadzudzula-boma-kamba-kosaika-chidwi-pa-ulimi/,"June 16, 2020",Izahaki Mwacha
Papa Wapempha Atsogoleri Adzetse Mtendere Mdziko la Lybia,"Mtsogoleri wa mpingo wa katolika pa dziko lonse Papa Francisco wapempha mbali zonse zokhudzidwa mdziko la Libya kuti ziyetsetse kubweretsa mtendere mdzikolo. Malinga ndi malipoti a Vatican Radio Papa walankhula izi lamulungu ku likulu la mpingo ku Vatican. Iye wati ndi wokhudzidwa ndipo wa chisoni kumva za malo angapo komwe anthu ankhaninkhani aphedwa pa nkhondo yomwe ikuchitika mdzikolo. Polankhula kwa anthu omwe adasonkhana pa bwalo la Saint Peter’s Square komanso polankhula ku dziko lonse la pansi kudzera pa wayilesi ya kanema ndi makina a intaneti, Papa Francisco sadabise kukhudzidwa kwake komanso chisoni chake chifukwa cha nkhondo yomwe ikuchitika mdziko la Libya. Iye wapempha mabungwe osiyanasiyana, atsogoleri a ndale, akuluakulu a magulu a nkhondo ndi ena onse okhudzidwa kuti ayetsetse kubwera pamodzi ndikupeza njira zothetsera nkhondo mdziko la Libya. Papa Francisco wati ndi khumbo lake komanso pemphero lake kuti mtendere ubwererenso m’dzikolo monga kale. Mau a Papa Francisco abwera patangopita tsiku limodzi mlembi wa mkulu wa bungwe la United Nations Antonio Gutterez atalankhulapo pa za kupezeka kwa matupi a nkhaninkhani a anthu mmalo angapo omwe aphedwa pa nkhondo yomwe ikuchitika m’dzikolo. Gutterez wati pakufunika kafukufuku kuti anthu a nkhaninkhani omwe adaphedwa ndi kuikidwa mmalowa adziwike komanso kuti amene adachita za upanduzi adziwike ndi kulandira chilango. M’chaka cha 2014 khondo ya pa chiweniweni idayamba m’dziko la Libya potsatira kusamvana pa momwe chisankho chomwe chidachitika mdzikolo chidayendera. Kuonjezera apa maiko akuluakulu komanso olemera akhala akuthandiza magulu osiyana-siyana a nkhondo m’dzikolo malinga nkuti dzikoli lili ndi zitsime za mafuta za nkhaninkhani.",https://www.radiomaria.mw/papa-wapempha-atsogolere-adzetse-mtendere-mdziko-la-lybia/,"June 15, 2020",Izahaki Mwacha
Eni Minibus Ati Ali ndi Ufulu Wokweza Mitengo,"M’modzi mwa anthu amene amatsatira bwino nkhani za pa nsewu mdziko muno, Coxley Kamange wati unduna wa za mtengamtenga ukuyenera kutsatira njira zabwino pofuna kukamiza eni minibus kuti atsitse mitengo yokwelera minibus mdziko muno kaamba ka kutsika kwa mafuta a galimoto. Kamange: Tili ndi ufulu wokwezabe A Kamange anena izi pamene amathilira ndemanga pa chikalata chomwe undunawu unatulutsa chonena kuti kuyambira pa 15 June, undunawu uyamba kugwira ma minibus onse omwe sakutsitsa mitengo yawo chifukwa zikuphinja ufulu wa anthu okwera, mu nyengo ino ya Coronavirus. Iwo ati minibus kuti iyende sifuna mafuta okha komanso pali zinthu zina zofunika monga ishulansi choncho ndi kwabwino kuti undunawu uwunikenso mitengo yolipilira ishulansi maka mu nyengo ino yomwe dziko lino laphinjika ndi mliri wa Coronavirus. “Ngakhale mitengo ya mafuta yatsika tili ndi ufulube opitiriza kugwiritsa ntchito mitengo yokwera chifukwa minibus simayendera mafuta okha komanso minibus yoti imanyamula anthu 16 ikunyamula 8, pa anthu 8pa sakutichoseranso inshulansi,” anatero a Kamange. Iwo apempha boma kuti likambirane ndi makampani a ishuransi kuti litsitse mitengo ya misonkho mu nyengo ya COVID-19. Padakalipano unduna wa za mtengatenga ndi zomangamanga sunayankhepo kanthu pa nkhaniyi.",https://www.radiomaria.mw/eni-minibus-ati-ali-ndi-ufulu-wokweza-mitengo/,"June 15, 2020",Izahaki Mwacha
Kafukufuku Wapeza Kuti Tonse Alliance Ipambana pa Chisankho,"Kafukufuku wa bungwe la Institute for Public Opinion and Research (IPOR) wawonetsa kuti mgwirizano wa zipani za ndale wa Tonse uli ndi kuthekera kodzapambana pa chisankho cha President chomwe chichitike sabata ya mawa. Chinsinga: Kafukufuku wathu sanaphonyepo Bungweli lalengeza izi pa msonkhano wa atolankhani omwe linachititsa mu mzinda wa Blantyre lolemba. M’modzi mwa akuluakulu a bungwe la IPOR Professor Blessings Chinsinga yemwe ndi mphunzitsi wa sukulu ya ukachenjede ya Chancellor wati malinga ndi kafukufuku yemwe anachita, anthu 51 pa 100 aliwonse ati adzavotera Tonse Alliance pomwe 33 pa 100 aliwonse ati adzavotera mgwirizano wa DPP ndi UDF. Akuti ali ndi kuthekera kodzapambana; Chilima ndi Chakwera “Zotsatira zimenezi zikusonyeza kuti mgwirizano umenewu wa TONSE Alliance motsogoleredwa ndi a Chakwera komanso a Chilima uli ndi kuthekera kozapambana chisankho chimenechi. A Malawi atikhulupilire chifukwa kafukufuku wathu sanaphonyepo chiyambireni,” anatero a Chinsinga. Kafukufukuyu yemwe amaunika pa nkhani za chuma cha dzikolino, umoyo, komanso ndale waonetsa kuti mgwirizanowu utha kudzakwanitsa kupeza mavoti oposa theka (50+1) malinga ndi momwe bwalo la milandu linalamulira.",https://www.radiomaria.mw/kafukufuku-wapeza-kuti-tonse-alliance-ipambana-pa-chisankho/,"June 15, 2020",Izahaki Mwacha
COVID-19 Ilipodi-Action Hope,"Bungwe la Action Hope Malawi ladzudzula mchitidwe omwe anthu ena akulimbikitsa popereka mauthenga a bodza ku mtundu wa a Malawi kuti kulibe kachirombo ka Coronavirus. Aaron: Tikanena kuti kulibe, tikulakwitsa Mkulu wa bungweli mdziko muno a Sammy Aaron anena izi pomwe Radio Maria Malawi imafuna kumva za kuopsa kwa mchitidwewu. Iwo ati mchitidwewu utha kupangitsa kuti anthu ambiri akhudzidwe ndi mliriwu. “Tikanena kuti matenda amenewa kulibe tikulakwitsa kwambiri kamba koti matendawa akuwonoga miyoyo yambiri mdziko lapansi pano,” anatero a Aaron. Iwo apempha a Malawi kuti apitirize kupewa matendawa pochita zomwe unduna wa zaumoyo ukupempha. Pofika tsiku la lero anthu oposa 500 ndi omwe apezeka ndi kachirombo ka Corona virus ndipo asanu ndi omwe amwalira.",https://www.radiomaria.mw/covid-19-ilipodi-action-hope/,"June 15, 2020",Izahaki Mwacha
Mwanamvekha Wapereka Ndondomeko ya Chuma ya 2020/2021,"Nduna ya zachuma a Joseph Mwanamvekha lero yapereka ndondomeko ya zachuma ya ndalama zokwana 2.2 trillion-kwacha yomwe boma ligwiritse ntchito kuyambira chaka chino mpaka chaka cha mawa. Wapereka ndondomeko ya zachuma ya 2.2 trillion-Mwanamvekha Popereka ndondomekoyi ku nyumba ya malamulo mu mzinda wa Lilongwe, a Mwanamvekha ati ndondomekoyi yakwera ndi 9 % kuyerekeza ndi ndondomeko ya zachuma ya chaka cha 2019/2020. Mwa ma unduna onse omwe apatsidwa ndalamazi, unduna wa zamalimidwe ndi omwe wapatsidwa ndalama zambiri zomwe ndi zokwana 196 billion-kwacha pomwe unduna wa zaumoyo wapatsidwa ndalama zokwana 195 billion kwacha. Mwazina, unduna wa za chumawu wayika padera ndalama zokwana 29 Billion-kwacha zoti zigwire nntchito yoyendetsera chisankho chomwe chichitike pa 23 June chaka chino. A Mwanamvekha ati boma liyesetsa kuti ndalamazi zipindulire miyoyo ya anthu ambiri kudzera mu zitukuko ndi ntchito zosiyanasiyana.",https://www.radiomaria.mw/mwanamvekha-wapereka-ndondomeko-ya-chuma-ya-2020-2021/,"June 12, 2020",Izahaki Mwacha
Akupitilira Kukumana Ndi Zokhoma Kamba ka Ngozi Zogwa Mwadzidzidzi,"Anthu a mdera la mfumu yaikulu Mwambo m’boma la Zomba ati akupitilirabe kukumana ndi zokhoma kutsatira ngozi yadzidzidzi yomwe inagwa mderalo chaka chatha. M’modzi mwa mzika za derali a Peter Taibu anena izi lachitatu pa mkumano omwe bungwe lowona za chitukuko mu mpingo wa katolika la Catholic Development Commission in Malawi (CADECOM) linakonza pakati pa anthuwa ndi akuluakulu a khonsolo ya boma la Zomba komwe amakambirana njira zomwe angayike pofuna kuthana ndi ngozi zogwa mwadzidzidzi mderalo. Ngozi ngati izi zinadzetsa mavuto ochuluka Anthuwa apempha boma kuti liwamangire malo oti adzithawirako pamene madzi asefukira ndi cholinga choti asamasokoneze maphunziro kaamba koti ati pa nthawiyi amakabisala msukulu. “Anthu azikathawira ku nyumba zomwe zimangidwe zija ndiye kuti ana azipitabe ku sukulu. Komanso pali misewu yovuta kuwoloka komwe tikufuna ma bridge,” anatero a Taibu. Koma poyankhapo pa nkhaniyi m’modzi mwa akuluakulu a khonsolo ya boma la Zomba a Chriss Nawata anati khonsoloyo ikudziwa za mavuto omwe anthu akukumana ndipo anati ali mkati mokonza dongosolo lolimbikitsa kuti anthu adzichita mabizinesi osawononga zachilengedwe komanso ulimi wothilira pofuna kuti anthu adzitha kupedza zosoweka pa miyoyo yawo. Koma bungwe lowona zachitukuko mu mpingo wa katolika la Catholic Development Commission in Malawi (CADECOM) lomwe linakonza mkumanowu lati likufunitsitsa kuwona kuti miyoyo ya anthu akumudzi ndi yotetezeka ku mavuto a kusintha kwa nyengo. Ndipo m’modzi mwa akuluakulu a bungweli mdziko muno a Aerone Kandiwo-Ntaya ati bungwe lawo likhala likutsatira bwino pa zomwe khonsolo ya boma la Zomba yalonjeza kuti ichita mderali. Bungwe la CADECOM likugwira ntchitoyi m’maboma a Zomba, Balaka ndi Machinga ndi thandizo lochokera ku boma la Scotland kudzera ku mabungwe a Trocaire ndi Scalf.",https://www.radiomaria.mw/akupitilira-kukumana-ndi-zokhoma-kamba-ka-ngozi-zogwa-mwadzidzidzi/,"June 12, 2020",Izahaki Mwacha
MACOHA Yati Ithandiza Mabungwe Ena Poteteza Anthu Olumala ku Coronavirus,"Bungwe la Malawi Council for the Handicapped (MACOHA) lati liphunzitsa mabungwe ang’onoang’ono a m’boma la Zomba momwe angathandizire anthu a ulumali osiyanasiyana mu nyengo ino ya mliri wa COVID-19. Anthu ngati awa akuti ndi oyenera kutetezedwa ku Coronavirus M’modzi wa akuluakulu a bungweli m’boma la Zomba a Charles Yassin awuza Radio Maria Malawi kuti mabungwe ang’ono ang’ono amadera akumidzi ndi omwe amakhala ndi anthu amaulumali osiyanasiyana, choncho ndi pofunika kuwaphunzitsa luso lomwe angaphunzitsire anthu aulumali za momwe angadzitetezere ku mliri wa Coronavirus. Iwo apemphanso mabungwe omwe akugwira ntchito zawo m’boma la Zomba kuti agwirane manja pothandiza nawo anthu amaulumali osiyanasiyana. “Ife pano tikufuna tiwaphunzitse anthu omwe ali ndi ma organization an’gono an’gono mmene angathandizire anthu a ulumali osiyanasiyana m’boma la Zomba lino,” anatero a Yasin. Iwo ati analandira katundu okwanira kugawira anthu 500 kuchokera ku mabungwe ena ndipo katundu wake ndi monga ma mask, sopo komanso ma bigili.",https://www.radiomaria.mw/macoha-yati-ithandiza-mabungwe-ena-poteteza-anthu-olumala-ku-coronavirus/,"June 12, 2020",Izahaki Mwacha
Papa Wapempha Mabungwe Achilimike Polimbana Ndi Mchitidwe Wogwiritsa Ntchito Ana,"Mtsogoleri wa mpingo wa katolika pa dziko lonse Papa Francisco wapempha maiko ndi mabungwe kuti achilimike pa ntchito yolimbana ndi mchitidwe wogwiritsa ntchito ana. Malinga ndi malipoti a wayilesi ya Vatican, Papa walankhula izi lachitatu ku likulu la mpingowu ku Vatican. Iye wati ndi udindo wa aliyense kuchitapo kanthu pofuna kuthetsa mchitidwe woipa wogwiritsa ntchito ana womwe ukukulirakulirabe chifukwa cha umphawi. Mzolankhulalankhula zake lachitatu Papa Francisco wati ndi wokhudzidwa ndi mchitidwe wonyasa wogwiritsa ntchito ana ntchito zomwe sizigwirizana ndi msinkhu wawo kotero kuti ana amasanduka akuluakulutu nthawi yao isanakwane. Pamenepa iye wapempha maiko ndi mabungwe kuti achilimike polimbana ndi mchitidwewu ndipo waonjezeranso kunena kuti ndi ntchito ya munthu aliyense kuyetsetsa kuchitapo kanthu polimbana ndi m’chitidwewu. Papa Francisco wati nthenda monga ya COVID-19 yomwe yakhudza dziko lonse la pansi yabweretsa mavuto osiyana-siyana ndipo yakakamiza ana ambiri m’maiko osiyana-siyana kuti anke nagwira ntchito zoposa msinkhu wao pofuna kuthandiza mabanja awo omwe ali mu umphawi wadzaoneni. Iye wati ntchito zolemetsa zomwe ana akugwira ndi zochititsa kuti matupi awo aonongeke komanso makamaka nzoononga ndi kusokoneza maganizo awo. Papa’yu wati ana ndi chiyembekezo cha mabanja komanso maiko awo kotero kuti akuyenera kuyang’aniridwa bwino. Uthenga wa Papa Francisco wabwera pa nthawi yoyenera pomwe lachisanu pa 12 June, 2020 dziko lonse la pansi likhale likuganizira za m’chitidwe wogwiritsa ntchito ana – World Day Against Child Labour.",https://www.radiomaria.mw/papa-wapempha-mabungwe-achilimike-polimbana-ndi-mchitidwe-wogwiritsa-ntchito-ana/,"June 12, 2020",Izahaki Mwacha
Papa Wakhazikitsa Thumba La Ndalama Zothandizira Mabanja Okhudzidwa ndi Coronavirus,"Mtsogoleri wa mpingo wa katolika pa dziko lonse Papa Francisco wakhazikitsa thumba la ndalama zothandiza mabanja omwe akuvutika kamba ka mliri wa Coronavirus. Malinga ndi malipoti a Vatican Radio, Papa wakhazikitsa thumbali kuti lithandize mu dayosizi ya Rome mdziko la Italy. Iye wati akudziwa kuti pali mabanja ndi anthu omwe ntchito zawo zatha kamba koti ntchito za chuma zalowa pansi m’malo ambiri ogwilira ntchito malinga ndi mliri wa Coronavirus. Pambali pokhala mtsogoleri wa mpingo wa katolika pa dziko lonse, Papa Francisco ndi episkopi wa dayozsizi ya Rome. Kudzera m’kalata yake ya pa 9 June 2020 yomwe likulu la Mpingo wa Katolika latulutsa zadziwika kuti Papa Francisco wakhazikitsa thumba la ndalama zothandiza mabanja ndi anthu mu dayosizi ya Rome omwe ntchito zawo zatha kaamba ka mliri wa Coronavirus. Papa Francisco waika ndalama zokwana 1 million Euros zomwe ndi pafupi 850 million Kwacha ku thumbali lomwe akulitchula kuti Jesus the Divine Worker Fund. Mkalata yofotokoza za thumbali iye wati akudziwa kuti pali mabanja komanso anthu omwe zithandizo zina nzina sizingawafikire ndipo ndi anthu amenewa omwe thumba lomwe wakhazikitsali liyese kuwafikira ndikupepusa mavuto awo pa nthawi imeneyi mpaka anthuwa adzafike poti zinthu zayamba kuwayendera. Papa Francisco wapempha anthu ndi mabungwe akufuna kwabwino kuti athandize kuponya kangachepe ku thumbali. Ndipo mwapadera iye wapempha ansembe kuti akhale oyamba kuponya kangachepe ku thumbali. Papa Francisco wathokoza kudzera m’kalata yake ntchito zabwino zomwe zikuchitika mu Dioceseyi zothandiza anthu omwe akuvutika pa nthawi ya mliri wa Coronavirus. M’mawu ake potsatira kukhazikitsidwa kwa thumbali, Cardinal Angelo de Donatis yemwe ndi Vicar General wa Diocese ya Rome wayamikira Papa Francisco chifukwa cha ganizoli ndipo wati ayetsetsa kuti cholinga cha Papa’yu chikwaniritsidwe. Miyezi ingapo yapitayi Papa Francisco adakhazikitsa thumba la ndalama zothandiza anthu pa mliri wa Coronavirus m’maiko osiyana-siyana ndipo iye anali woyamba kuika ndalama za nkhaninkhani ku thumbali. Kuonjezera apo iye wakhala akupereka ku maiko osiyana-siyana thandizo la zipangizo za mchipatala pa nthawi iyi ya mliri wa Coronavirus.",https://www.radiomaria.mw/papa-wakhazikitsa-thumba-la-ndalama-zothandizira-mabanja-okhudzidwa-ndi-coronavirus/,"June 11, 2020",Izahaki Mwacha
DODMA Yakhazikitsa Ndondomeko Zatsopano ku Dedza,"Ofesi yowona za ngozi zogwa mwadzidzidzi m’boma la Dedza yati ichilimika pa ntchito yokhazikitsa ndondomeko zofuna kuchepetsa ngozi za mtunduwu m’bomalo. Kusintha kwa nyengo kukubweretsa mavuto ngati awa M’modzi mwa akuluakulu ku ofesiyi a Blessings Kamtema anena izi   pa maphunziro a atolankhani a m’boma la Dedza, pomwenso amafotokozera za ndondomeko ya momwe ofesi yawo imagwilira ntchito pa nthawi ya ngozi zogwa mwadzidzidzi. Mwazina iwo ati pakufunika mgwirizano wabwino pakati pa ofesi yawo ndi atolonkhani pofuna kupewa kulemba nkhani zosokoneza anthu pamene kwachitika ngozi zogwa mwadzidzidzi. “Ndi bwino kuti tichite zitukuko zimene zingachepetse mavuto omwe amabwera Kamba ka mavuto ogwa mwa dzidzidzi komanso tiyike njira zina zomwe zingateteze kuti ngozi zimenezi zisachitike,” anatero a Kamtema. Polankhulapo mmodzi mwa atolankhani omwe anatenga nawo gawo pa maphunzirowa George mponda wati maphunzirowa amuthandiza kudziwa momwe angalembere nkhani zokhudza ngozi zogwa mwadzidzidzi.",https://www.radiomaria.mw/dodma-yakhazikitsa-ndondomeko-zatsopano-ku-dedza/,"June 11, 2020",Izahaki Mwacha
Anthu Akulowelera Malo a Khonsolo ya Ntcheu,"Khonsolo ya boma la Ntcheu yadandaula ndi anthu ena omwe akuti akulowelera malo a khonsoloyi m’misika ya bomalo. Wapampando wa nthambi yowona zachuma ku khonsoloyi Ezara Mike wauza Radio Maria Malawi kuti zimenezi zikusokoneza ntchito yotolera ndalama za misonkho zomwenso zikuchititsa kuti ogwira ntchito ena ku khonsoloyo akhale nthawi yaitali osalandira malipiro awo. Ina mwa misika ya m’boma la Ntcheu Mike wati khonsoloyo imayenera kutolera ndalama zosachepera 180-million-kwacha pa chaka koma padakalipano akukwanitsa kutolera 97 million kwacha yokha. “M’mbuyomu anthu akhala akuvutika kuti alandire ndalama zawo penanso kumatha mwina miyezi 12 asanalandire koma tsopano padakalipano tayamba kuzikonza zinthuzo ndipo miyezi yapitayi anthu alandira bwinobwino ndlaama zawo,” anatero a Mike. Poplankhulapo wapampando wa msika wa Pengapenga m’bomalo a Lenard Zamimba ati mafumu komanso anthu ena ndi omwe akuyambitsa vutoli kaamba koti akumafuna kusonyeza umwini wa malo omwe ndi a boma.",https://www.radiomaria.mw/anthu-akulowelera-malo-a-khonsolo-ya-ntcheu/,"June 11, 2020",Izahaki Mwacha
Muluzi Wamema Anthu AKu Machinga Adzavotere Mutharika,"Mtsogoleri wa chipani cha United Democratic Front (UDF), Atupele Muluzi wapempha anthu a m’boma la Machinga kuti adzavotere Professor Peter Mutharika pa chisankho cha president chomwe chikuyembekezeka kuchitika pa 23 mwezi uno. Muluzi pa msonkhano wokopa anthu Muluzi walankhula izi pa misonkhano yake yokopa wanthu yomwe wachititsa m’bomalo. Iye wati anthu a m’bomalo akuyenera kudzavotera mtsogoleri wa mu mgwilizano-wu kaamba koti ndi amene ali ndi kuthekera kothandiza pa ntchito zolimbimbikitsa ufulu weniweni wa demokalase ndi chitukuko cha dziko lino. Mwa zina pa misonkhano-yi a Muluzi anapita ndi kukayendera mnyamata amene anavulala pa chipolowe chomwe chinachitika m’bomalo, pomwe anthu ena m’bomalo anatsekera njira ndi kuyamba kulimbana ndi mtsogoleri wa chipani cha UTM, Dr. Saulos Chilima kuti asadutse mdelaro. Pamenepa Muluzi wapempha apolisi kuti afufuze bwino pa za momwe apolisi a zachitetezo cha Dr. Chilima yemwe ndi wachiwiri kwa mtsogoleri wa dziko lino, anagwilira ntchito zawo zokhazikitsa bata pa malowa.",https://www.radiomaria.mw/muluzi-wamema-anthu-aku-machinga-adzavotere-mutharika/,"June 11, 2020",Izahaki Mwacha
Awiri Afa Pochokera Ku Interview Ya Zaumoyo,"Anthu awiri afa ndipo m’modzi wavulala modetsa nkhawa njinga ya moto yomwe anakwera itaphonya msewu ndi kukagwera ku phompho ku Changalume Barracks m’boma la la Zomba. Omwalirawo anali gulu limodzi ndi awa-Achinyamata osaka ntchito m’Malawi Malingana ndi m’modzi mwa anthu okhudzidwa ndi ngoziyi mayi Sellina Bomani omwe ndi mkulu wa bungwe la Tikondane Positive Living Support Organisation (TIPOLISO) m’bomalo, m’modzi mwa anthu omwe afa pa ngoziyi ndi yemwe amayendetsa ndi njingayi Benson Machira, ndipo winayi ndi Mirriam Ganizani m’modzi mwa atsikana awiri omwe anakwera njingayi, ndipo amene wavulala pa ngoziyi ndi Ellen Samson. Mayi Bomani atsikana awiriwa akuti amachokera kochita mayeso olowera ntchito (interview) omwe a ku unduna wa za umoyo amachititsa ku malo a sukulu ya sekondale ya Zomba Urban m’bomalo.",https://www.radiomaria.mw/awiri-afa-pochokera-ku-interview-ya-zaumoyo/,"June 10, 2020",Izahaki Mwacha
HRDC Yachita Ziwonetsero Zokwiya ndi Kusankhidwanso kwa Makomishonala Awiri,"Bungwe la Human Rights Defenders Coalition (HRDC) lero lachita ziwonetsero zosagwirizana ndi kusankhidwanso kwa ma commissioner awiri a bungwe la MEC ndi mtsogoleri wa dziko lino Professor Peter Mutharika. Mu mzinda wa Zomba ziwonetserozi zinayambira ku Chinamwali mpaka ku ofesi ya bwanamkubwa wa bomalo. Ziwonetsero za m’mbuyomu zokonzedwa ndi HRDC Polankhula kwa atolankhani atapereka chikalata cha madandaulochi, wapampando wa bungwe la HRDC mchigawo chaku m’mawa a Madalitso Banda ati akufuna mtsogoleri wa dziko lino avomereze kuti chisankho chichitike pa 23 June pano, momwe aphungu akunyumba ya malamulo agwirizanirana komanso akufuna kuti ma commissioner awiri a bungwe la MEC omwe ndi Dr. Jean Mathanga, komanso Linda Kunje asagwire ntchito pa chisankho chimenechi, chifukwa choti mabwalo  a milandu anawapeza kuti adalephera kugwira bwino ntchito pa chisankho chomwe chidachitika pa 21 May chaka chatha. Polalankhulapo atalandira chikalatacho m’malo mwa bwanamkubwa wa bomalo a Chris Nawata ati chikalatachi achipereka kwa anthu oyenelera ndipo chikafika m’manja mwa mtsogoleri wa dziko lino. Ziwonetsero za mtunduwu zachitikanso m’mizinda ya Blantyre, Lilongwe ndi Mzuzu.",https://www.radiomaria.mw/hrdc-yachita-ziwonetsero-zokwiya-ndi-kusankhidwanso-kwa-makomishonala-awiri/,"June 10, 2020",Izahaki Mwacha
Khansala wa DPP Wadandaula Ndi Kuchepa Kwa Chitukuko Mdera Lake,"Khansala wa dera la Chilaweni m’boma la Blantyre Carlo Mdala wapempha boma kuti lithandize pa mavuto osiyanasiyana omwe ali mderalo. Mdala yemwe ndi wa chipani cha Democratic Progressive (DPP) amalankhula izi pamene akulu akulu a mgwirizano wa zipani za UDF ndi DPP amachitisa msonkhano okopa anthu mderalo. Iye  wati boma likuyenera kuthandiza derali pobweretsa chitukuko cha madzi, misewu, zipatala komanso magetsi. Mbewe: Anthu akavotere Mutharika “Kuno ku Chilaweni ward vuto lalikulu ndi madzi. Midzi yambiri ilibe mijigo ndipo  anthu ambiri akumwa madzi a mzitsime, chachiwiri misewu yambiri kuno ndiyowonongeka ndiponso magetsi sanakwanire m’madera ena mu ward ino,” anatero Mdala. Poyankhapo pankhaniyi wachiwiri kwa mstogoleri wa chipani cha UDF, Lancy Mbewe wamema anthu a mderali kuti azavotere Peter Mutharika pa chisankho chatsopano cha President chomwe chikudzachi ndi cholinga choti mavutowa achepe mderali. “M’mene tikudziwira kuti tonse tikuyembekeza chisankho cha president tikupempha anthu kuti akavotere Peter Mutharika kuti zitukuko zomwe zakhala zikuchitika m’buyomu zizichitikabe,” anatero a Mbewe.",https://www.radiomaria.mw/khansala-wa-dpp-wadandaula-ndi-kuchepa-kwa-chitukuko-mdera-lake/,"June 10, 2020",Izahaki Mwacha
Bungwe la FARMSE Lati Likufuna Kutukula Anthu Ovutika Kumidzi,"Bungwe la Finance for Rural Markets, Smallholders and Enterprise Program (FARMSE) lati ndi cholinga chake kutukula anthu ovutika akumudzi kuti akhale adziyimira pawokha. M’modzi mwa akuluakulu a bungweli a Golie Nyirenda anena izi lolemba mdera la mfumu yaikulu Nsamala m’boma la Balaka pomwe bungwe lawo linakonza ulendo wa atolankhani kuti akawone ntchito zomwe alimi akupindula kudzera mu bungweli. Iwo ati kudzera mu ndondomekoyi, akufunitsitsa anthuwa atakhala otukuka mu zochita zawo. FARMSE akuti ikufuna kupindulira alimi ngati awa Mayi Nyirenda ati kudzera mu ndondomekoyi anthuwa akhala odziyimira pawokha ndi kuleka kudalira thandizo lochoka ku boma kaamba koti azikolora zakudya zokwanira, komanso kuchita bizinesi zosiyanasiyana. Mau ake m’modzi mwa akuluakulu a bungwe la OXFAM lomwe likugwira nawo ntchitoyi mothandizana ndi mabungwe ena, a Steve Kuliyazi ati bungwe lawo lipitiriza kupereka upangiri osiyanasiyana monga momwe angalimire mu nyengo ino yakusintha kwa nyengo komanso momwe angasungire ndalama zomwe amapeza M’modzi mwa alimi a mdera la group village headman Mchenga a Patson Chalamanda ati apindula kwambiri ndi Project yomwe Bungwe la FARMSE labweretsa mderali ponena kuti akwanitsa kugula njinga yamoto kudzera mu ulimi wothandidwa ndi bungweli. Bungwe la FARMSE lati likufuna kutukula anthu ovutikitsitsa okwanira 3,300 m’maboma a Balaka ndi Machinga. Ndondomekoyi akuti ikuyembekezeka kupindulira 30% ya amayi omwe amadziyang’anira okha komanso 20% ya achinyamata omwe amadziyang’anira okha m’mabomawa. Project-yi yomwe ndi ya zaka zitatu inayamba mchka cha 2019 ndipo ikuyembekezeka kudzatha mchaka cha 2022.",https://www.radiomaria.mw/bungwe-la-farmse-lati-likufuna-kutukula-anthu-ovutika-kumidzi/,"June 10, 2020",Izahaki Mwacha
Papa Wati Atsogolera Misa Ya Chaka cha Ukaristia Lamulungu Likudzali,"Mtsogoleri wa mpingo wa katolika pa dziko lonse Papa Francisco lamulungu likubwerali adzatsogolera Misa ya chaka cha Ukaristia mtchalichi lalikulu la Saint Peter’s Basilica. Malinga ndi malipoti a wayilesi ya Vatican, Papa adzatsogoleranso mwambo wopembedza Ambuye Yesu wokhala mu Ukaristia pambuyo pa misayo. Koma malinga ndi mliri wa Coronavirus ndi anthu ochepa chabe omwe adzawalole kukhala nawo pa miyamboyi. Akuyembekezeka kutsgolera misayo-Papa Francisko Lamulungu la pa 14 June ndi tsiku lalikulu mu mpingo wa katolika pa dziko lons kaamba koti ndi tsiku lomwe mpingo udzakhale ukuchita chaka cha Ukaristia, tsiku lolemekeza thupi ndi ma magazi a Ambuye Yesu. Chaka chimenechi chimadziwika kuti Corpus Christi mchiyankhulo cha chi Latin. Pali chiyembekezo kuti anthu pafupi makumi asanu (50) ndi omwe adzakhala nao pa mwambowo potsata ndondomeko zoyikika pofuna kupewa kufala kwa nthenda ya Covid 19. Akhristu a katolika pa dziko lonse ali ndi mwayi wodzatsata mwambo wa Misa komanso mwambo wopembedza Ambuye Yesu wokhala mu Ukaristia kudzera pa kanema ndi makina a intaneti. Misa pa tsikuli idzayamba quarter to ten m’mawa nthawi ya ku Rome komanso Malawi. Papa Urban wa 4 ndiyemwe adalengeza m’chaka cha 1264 kuti Mpingo wa Katolika pa dziko lonse uzichita chaka chimenechi. Chaka cha Ukaristia chimenechi chimafuna kutsindika mosapeneka konse kuti mu Ukaristia muli Ambuye Yesu kotero nkofunika kudzikonzekeretsa polandira Ukaristia popeza si chakudya wamba ngati zitumbuwa kapena zikondamoyo. Ndipo ndi msonkhano wa ku Trent m’chaka cha 1551 umene udatsindika zoti mu Ukaristia mulidi Ambuye Yesu.",https://www.radiomaria.mw/papa-wati-atsogolera-misa-ya-chaka-cha-ukaristia-lamulungu-likudzali/,"June 9, 2020",Izahaki Mwacha
Anthu 6 Afa Pa Ngozi M’boma La Ntcheu,"Anthu 6 afa ndipo ena 7 avulala pa ngozi yomwe yachitika lero m’boma la Ntcheu. Wofalitsa nkhani za apolisi m’bomalo, Sub Inspector Hestings Chigalu watsimikiza za nkhaniyi.  Iye wati ngoziyi yachitikira mu nsewu wa M1 pafupi ndi filling station ya Caltex pomwe track yomwe imachokera ku Tsangano kupita mu tauni ya Ntcheu yawombana ndi galimoto inanso yaikulu yomwe imanyamula madzi. “Chomwe chinachitika ndi chakuti galimoto la mtundu wa truck  lomwe linanyamura chimanga limachokera chaku Tsangano polisi road block litafika pa Engena filling station linawombana ndi galimoto la truck lomwe limanyamula madzi okonzera nsewu lomwe limayendetsedwa ndi a Shadreck Banda,” anatero Sub Inspector Chigalu. Iwo ati izi zinachititsa kuti magalimotowa achoke mu nsewuwu ndi kukalowa ku nyumba za anthu. Padakali pano nduna yowona za ngozi zogwa mwadzidzidzi mdziko muno a Everton Chimulirenji athandiza mabanja okhudzidwawa ndi ndalama yokwana 180,000 kwacha, banja lililonse.",https://www.radiomaria.mw/anthu-6-afa-pa-ngozi-mboma-la-ntcheu/,"June 9, 2020",Izahaki Mwacha
Ogwira Ntchito ku MACOHA Akunyanyala Ntchito,"Anthu ogwira ntchito ku factory ya bungwe la Malawi Council for the Handicaped (MACOHA) ku Bangwe mu mzinda wa Blantyre akuchita m’bindikiro pofuna kukakamiza mabwana awo kuti awapatse malipiro omwe anagwilira ntchito mu nthawi yowonjezera. Wofalitsa nkhani ku bungwe la MACOHA a Harriet Kachimanga atsimikiza zankhaniyi ndipo ati izi zachitika kamba ka mavuto ena omwe bungweli likukumana nawo. Mbali imodzi ya fakitaleyo Kachimanga wati bungweli lili mkati mokonza mavutowa ndipo ati posachedwapa anthuwa akhala akulandira malipiro awo. “Ndizoonadi kuti ogwira ntchito ku factory ya MACOHA akuchita m’bindikiro kamba kofuna kukakamiza mabwana kuti awapatse malipiro awo omwe akhala akugwira ntchito nthawi yowonjezera,” anatsimikiza motero Kachimanga. Iwo ati izi zakhala chomwechi kamba koti kampaniyi ikukumana ndi mavuto osiyana siyayana koma padakali pano ikukonza mavutowa ndipo pofika m’mawa aliyense akhala atalandira malipiro ake.",https://www.radiomaria.mw/ogwira-ntchito-ku-macoha-akunyanyara-ntchito/,"June 9, 2020",Izahaki Mwacha
Kusowa kwa Ukhondo Kwayika Pa Chiopsezo Miyoyo ya Anthu ku Luwinga,"Miyoyo ya anthu omwe amagwiritsa ntchito malo omwera mowa a Luwinga Tarven mu mzinda wa Mzuzu akuti ili pa chiwopsezo chokhudzidwa ndi matenda odza kamba kosowa ukhondo wabwino, potsatira kuwonongeka kwa zimbudzi pa malowa. Malinga ndi wapampando wa gulu la anthu omwe amagwiritsa ntchito malowa Edwin Mhone,  zimbuzi za pamalowa zinawonongeka ndipo nyasi za m’chimbuchi zayamba kufalikira m’malo osiyanasiyana ndipo zikuyenera kukonzedwa mwamsanga. “Ine ndi m’modzi mwa anthu omwe timachezera pa malo ano ndipo tikudandaula kamba koti a Chibukhu sakutikonzera malowa ngakhale panawonongeka chotere. Pa malo pano ndi pofunikira kwambiri chifukwa pamapezeka chakudya ndi chakumwa chomwe,” anatero a Mhone. Poyankhapo pa nkhaniyi mneneri wa kampani ya Chibukhu mchigawo chaku mpoto kwa dziko lino a Patrick Zandi, ati anthuwa asadandaule kamba koti vutoli linakaperekedwa kale ku khonsolo ya mzindawo ndipo ali ndi chiyembekezo kuti malowo akonzedwa msanga.",https://www.radiomaria.mw/kusowa-kwa-ukhondo-kwayika-pa-chiopsezo-miyoyo-ya-anthu-ku-luwinga/,"June 9, 2020",Izahaki Mwacha
Ndi Khumbo la Mpingo Kukhala Ndi Ansembe Enieni – Papa,"Mtsogoleri wa mpingo wa katolika pa dziko lonse Papa Francisco wati ndi khumbo la mpingowu kukhala ndi abusa enieni mongaYesu Khristu. Malinga ndi malipoti a wayilesi ya Vatican, Papa walankhula izi kudzera mu uthenga wake wopita kwa akuluakulu omwe ali mkati mokonza mapemphero opempherera ansembe pa dziko lonse. Iye wati mpingo ukufuna ansembe olimba mu utumiki wawo komanso odziwa kulalikira za chifundo cha Yesu Khristu ku dziko lonse la pansi. Papa Francisco walimbikitsa chikonzero cha mapemphero a Kolona a chaka ndi chaka, opempherera ansembe pa dziko lonse. Kudzera mu uthenga wake wopita kwa akuluakulu a chikonzerochi ndipo watumizidwa ndi mlembi wa mkulu ku likulu la mpingo (Secretary of State) yemwe ndi Cardinal Pietro Parolin, Papa Francisco wati ndi wokondwa kwambiri ndi chilinganizochi. Mu uthengawo Papa Francisco wati ndi khumbo la mpingo kukhala ndi abusa enieni monga mmene Yesu Khristu M’busa wa mkulu aliri kotero kuti mapemphero a Kolona opempherera ansembewa ndi ofunika kwambiri. Mapempherowa omwe adzachitike pa 19 June, pa tsiku lomwe Mpingo wa Katolika umachita chaka cha Mtima Woyerayera wa Ambuye Yesu (Sacred Heart of Jesus) amatchulidwa mchingerezi kuti World Priest Rosary Relay for the Sanctification of Priests. Mapemphero a Kolona’wa amachitika mmalo oyera mopatsiranapatsirana kwa mphindi makumi atatu aliwonse. Pa nthawiyi pamakhalanso kuthokoza Mulungu chifukwa cha Sakramenti la ukulu (unsembe) komanso kupempha chitetezo cha Amayi Maria pa ansembe onse. Mapemphero amenewa adayamba m’chaka cha 2003 ndipo yemwe adayambitsa ndi Marion Mulhall nzika ya dziko la Ireland ndipo cholinga chake chinali choti anthu azindikire za ulemerero ndi kukoma kwa mphatso ya unsembe wa Yesu Khristu. Mkhristu aliyense wa Katolika atha kuchita nawo mapemphero a Kolona opempherera ansembewa. Chifukwa cha mliri wa Coronavirus anthu akulimbikitsidwa kusonkhana mtima gulu ta anthu ochepa mmalo oyera kapena m’matchalichi komanso kutsatira mapempherowa kudzera pa wayilesi ya kanema ndi makina a intaneti.",https://www.radiomaria.mw/ndi-khumbo-la-mpingo-kukhala-ndi-ansembe-enieni-papa/,"June 8, 2020",Izahaki Mwacha
Mabungwe Adzudzula Mutharika pa Makomishonala Atsopano a MEC,"Mabungwe osiyanasiyana adzudzula mtsogoleri wa dziko lino Professor Arthur Peter Mutharika pa momwe wasankhira makomishonala a bungwe loyendetsa chisankho mdziko muno la Malawi Electoral Commission (MEC). Wapampando watsopano wa bungwe la MEC-Kachale Mtsogoleri wa dziko linoyu wasankha anthu atsopano kuti akhale akuluakulu a bungweli, pomwe wasankha Justice Dr. Chifundo Kachale kuti akhale wapampando wa bungweli, kulowa m’malo mwa Justice Dr. Jane Ansah omwe anatula pansi udindowu sabata zapitazo. Makomishonala atsopano omwe asankhidwa ndi a Arthur Nathuru, a Steve Duwa, Dr. Anthony Mukumbwa komanso mayi Olivia Liwewe. Amubwezeretsa mu komishoniyo-Kunje Mutharika wabwezeretsanso mu komishoniyi Dr. Jean Mathanga komanso mayi Linda Kunje. Awiriwa ndi omwe anali kale mu gulu la makomishona a bungweli, omwe anayendetsa nawo chisankho cha chaka chatha, chomwe bwalo la milandu linalamula kuti chichitikenso kaamba koti sichinayende bwino ponena kuti chinali ndi zolakwika zambiri. Mabungwe monga a Public Affairs Comittee (PAC) komanso la Human Rights Defenders Coalition (HRDC) alankhula mosakondwa ndi zomwe zachitikazi. Polankhula mwapadera kwa atolankhani lamulungu mu mzinda wa Lilongwe, akuluakulu a bungwe la HRDC ati achita zionetsero lachitatu likudzali pofuna kukakamoza aphungu a nyumba ya malamulo kuti akambirane momveka bwino pa za tsiku lomwe chisankho chichitike mdziko muno komanso kuvomereza ma bilu onse okhudza chisankho. “Sitingayembekeze kunenas kuti tidikire akambirane zomwe analankhula a President chifukwa analankhula zosathandiza ndi zobwezeresa m’mbuyo,” anatero Sembereka yemwe ndi m’modzi mwa akuluakulu a bungweli.",https://www.radiomaria.mw/mabungwe-adzudzula-mutharika-pa-makomishonala-atsopano-a-mec/,"June 8, 2020",Izahaki Mwacha
Bambo Anjatidwa Kamba Kogwililira Gogo wa Zaka 75,"Apolisi m’boma la Chikwawa amanga bambo wina wa zaka 27, pomuganizira kuti wagwililira gogo wa zaka 75 pamalo ena omwera mowa m’bomalo. Malinga ndi wachiwiri kwa wofalitsa nkhani za apolisi m’bomalo Sergeant Dickson Matemba, mkuluyu Yesani Chumachawo, anapalamula mlanduwu usiku wa pa 31 May 2020, pomwe iye ndi gogoyu anali limodzi pa malo ena omwera mowa. Gogoyu atanyamuka pa malowa kubwelera kwawo, mkuluyu akuti anamutsatira, atafika kutali ndi anthu, mkuluyu anakokera gogoyu pa tchire ndi kuchita naye zadama. “Ndizoona tatsekera mchitokosi bambo wina wa zaka 27 yemwe anagwililira agogo wazaka 75 usiku wina mchaka chino cha 2020,” anatero Sergeant Matemba. Mwapadera apilosi ayamikira a chitetezo chakumidzi kaamba kothandizana ndi apolisiwa kupeza mkuluyu yemwe anathawa atachita izi. Padakalipano mkuluy akuyembekezeka kukawonekera ku bwalo la milandu posachedwapa kuti akayankhe mlanduwu.",https://www.radiomaria.mw/bambo-anjatidwa-kamba-kogwililira-gogo-wa-zaka-75/,"June 8, 2020",Izahaki Mwacha
Ambuye Stima Apempha Akatolika Apewe Kuchita Nawo Ziwawa Pa Ndale,"Episkopi wa mpingo wa katolika mu dayosizi ya Mangochi, ambuye Montfort Stima wapempha akhristu a mpingowu kuti apewe kupezeka m’magulu omwe akulimbikitsa zipolowe zokhudza ndale mdziko muno. Stima: Mkatolika asapezeke m’magulu ochita ziwawa Ambuye Stima anena izi pakutha pa mwambo wa misa ya chaka cha Utatu Woyera yomwe anatsogolera lamulungu, ku tchalitchi la St. John, yomwe ndi nthambi ya Kausi Parish mu dayosiziyo. Iwo ati mkhristu aliyense wa mpingo wa katolika akuyenera kudziwa kuti iye ndi chifanizo cha Mulungu ndipo mwa iye muli Mulungu Atate Mulungu Mwana ndi Mulungu Mzimu Woyera, kotero sakuyenera kumapezeka m’magulu ochita chisokonezo koma kulimbika pa ntchito yothandiza kudzetsa bata ndi mtendere. “Mkatolika sakuyenera kumapezeka nawo m’magulu opanga ziwawa chifukwa amakhulupilira Mulungu ndipo amayenera kuonetsa mtima wachikondi, wolezerana komanso wofunira ena zabwino,” anatero ambuye Stima. Ambuye Stima apemphanso akhristu kuti akhale odzetsa umodzi pa malo paliponse pomwe amapezeka.",https://www.radiomaria.mw/ambuye-stima-apempha-akatolika-apewe-kuchita-nawo-ziwawa-pa-ndale/,"June 8, 2020",Izahaki Mwacha
Chilima Wayamikira Anthu aku Mangochi Posunga Bata,"Wachiwiri kwa m’tsogoleri wa dziko lino Dr. Saulos Klaus Chilima wayamikira anthu a m’boma la Mangochi kaamba kokhala anthu osunga bata ndi mtendere. Chilima walankhula izi lero pa bwalo la sukulu ya pulaimale ya St. Augustine 3 m’boma la Mangochi pa msonkhano wokopa anthu omwe iye anachititsa. Anagwada kuthokoza anthu-Chilima Iye walangizanso anthu kuti apewe kugwiritsidwa ntchito ndi atsogoleri ena a ndale pofuna kuyambitsa chipolowe pa ndale pomwenso walonjeza kudzathetsa nkhani zina zomwe padakalipano akuti boma likukanika kuthetsa ndi kuyanjanitsa anthu m’bomalo. “Anthu ena akuti ife tidzathetsa chisilamu zomwe ndi zabodza. Palibe mtsogoleri amene ali ndi ufulu pa chikhulupiliro cha munthu. Ndipo pali nkhani yovala hijab msukulu, boma ili likulephera kuthetsa nkhani imene ija koma ife tizakhazikitsa zokambirana ndi kuthetsa kusamvana komwe kulipo padakalipano,” anatero Chilima. Chilima walangiza nyumba ya malamulo kuti ichite machawi pokambirana momveka bwino komanso mwachangu nkhani yokhudza tsiku loponya voti ponena kuti kwatsala masiku osachepera 16 kuti tsiku la 23 June lifike. Mwazina Chilima yemwe akuyima pa chisankho chomwe chikudzachi pamodzi ndi Dr. Lazarus Chakwera pansi pa mgwirizano wa zipani wotchedwa Tonse, walonjeza kudzapanga boma la Mangochi kukhala mzinda wa m’mbali mwa mtsinje wapamwamba komanso kulimbikitsa ulimi wa nsomba ndi kukhazikitsa mafakitale ake.",https://www.radiomaria.mw/chilima-wayamikira-anthu-aku-mangochi-posunga-bata/,"June 7, 2020",Izahaki Mwacha
Parish ya Ntaja Yalonjeza Kupitiriza Kuthandiza Radio Maria,"Parish ya St. Mary’s Ntaja mu dayosizi ya Mangochi yati ipitiriza kudzipereka pothandiza Radio Maria Malawi. Bambo mfumu a parishiyi, bambo Beato Mathyola anena izi pakutha pa mwambo wa misa ya Thandizani Radio Maria yomwe yachitika lero ku parishiyi. Bambo Mathyola kuchita mwambo wa perekani-perekani Iwo ati Radio Maria Malawi ikusowa zambiri, kotero anthu okonda wailesiyi akuyenera kupitiriza kuyithandiza, kuti ntchito zake zofalitsa nthenga wabwino, zipitilire kuyenda bwino. “Akhristu ali ndi udindo kuthandiza Radio Maria kuti ipite patsogolo. Mikwingwirima yomwe tikukumana nayo isatilepheretse kuthandiza wailesiyi yomwe ikugwira ntchito zotamandika kwambiri pogawa mawu a Mulungu,” anatero bambo Mathyola. Polankhulapo mkulu woyendetsa ntchito za Radio Maria Malawi a Louis Phiri ayamikira akhristu a parishiyi kaamba ka chidwi chomwe ali nacho pothandiza wailesiyi. “Tikudziwa kuti matenda a COVID-19 abweretsa mavuto ambiri pa chuma koma iwo alimba mtima kuthandiza wailesiyi ndipo limeneli likhale phunziro kwa maparishi ena kuti asawilingule pothandiza wailesiyi,” anatero a Phiri. Pamwambowu akhristu a ku St. Mary’s Parish, ku Ntaja athandiza wailesiyi ndi ndalama zoposera 3 hundred and 6 thousand kwacha.",https://www.radiomaria.mw/parish-ya-ntaja-yalonjeza-kupitiriza-kuthandiza-radio-maria/,"June 7, 2020",Izahaki Mwacha
Papa Wati mu Utatu Woyera Muli Chikondi Chozama cha Mulungu,"Mtsogoleri wa mpingo wa katolika pa dziko lonse Papa Francisco, wati Utatu Woyera wa Mulungu ukuyimira chikondi chozama chomwe Mulungu amakhala nacho pakati pa anthu. Malinga ndi malipoti a wayilesi ya Vatican, Papa walankhula izi la Mulungu, kulikulu la mpingo-wu ku Vatican, pa tsiku lomwe mpingo umachita chaka cha Utatu Woyera wa Mulungu. Iye wati chikondi pakati pa Mulungu Atate, Mulungu Mwana komanso Mulungu Mzimu Woyera ndi chikondi chopulumutsa popeza Mulungu adakonda dziko la pansi kotero adatumiza mwana wake Yesu Khristu. Papa Francisco wati Utatu Woyera wa Mulungu umawulula chikondi cha Mulungu chosasimbika, chikondi chomwe iye wati chili pakati pa eni atatuwo. Iye wati chikondi cha Mulungu Atate, Mulungu Mwana ndi Mulungu Mzimu Woyera ndi chikondi cha pa mwamba komanso chopulumutsa chifukwa Mulungu adakonda dziko la pansi kotero adatumiza mwana wake Yesu Khristu kudzapulumutsa anthu. Papa Francisco wati Mulungu amakonda anthu ake, Mulungu amakonda dziko la pansi angakhale kuti dziko la pansi ndi lodzadza ndi uchimo.Iye wati Mulungu amakonda anthu ake posayang’anira mphulupulu zawo. Papa Francisco wati kudzera m’chaka cha Utatu Woyera Mulungu amaitana anthu ake kuti afike pafupi ndi kukhala anthu osinthika ndi chikondi chodabwitsa chimenechi cha Utatu Woyera. Iye wati akhristu amalandira za ulere za Mulungu kudzera m’ma Sakramenti komanso powerenga ndi kumvetsera Mau a Mulungu. Papa Francisco wati kudzera m’ma Sakramenti akhristu amakhala mu ubwenzi ndi Utatu Woyera, ubwenzi womwe umabweretsa umodzi ndi mtendere pakati pa anthu. Pa mwambowo iye wapempherera mwa njira ya padera maiko amene akhudzidwa kwambiri ndi mliri wa Coronavirus. Pamenepa iye wati kusonkhana kwa anthu pa bwalo la Saint Peter’s Square patapita pafupi miyez itatu izi zisakuchitika ndi nkhani yosangalatsa kuti mliri wa Coronavirus ndi wotheka kuthetsa komabe iye wachenjeza kuti anthu akuyenera kupitiriza kusamala kutsata ndondomeko zoyikika pofuna kupewa nthendayi. Pomaliza iye wakumbutsa a Katolika kuti mwezi wa June ndi mwezi wa Mtima Woyerayera wa Ambuye Yesu ndipo wapempha kuti anthu akonde kulemekeza Ambuye Yesu wokhala mu Ukaristia.",https://www.radiomaria.mw/papa-wati-mu-utatu-woyera-muli-chikondi-chozama-cha-mulungu/,"June 7, 2020",Izahaki Mwacha
Ambuye Msusa Adzudzula Zipolowe Pa Ndale,"Mkulu wa mpingo wa katolika mdziko muno Archbishop Thomas Luke Msusa wadzudzula mchitidwe wa zipolowe zokhudza ndale zomwe zikuchitika m’madera osiyanasiyana mdziko muno. Msusa: Tili ndi nkhawa Ambuye Msusa omwenso ndi arkiepiskopi wa mpingo wa katolika mu arkidayosizi ya Blantyre amayankhula izi kwa Bvumbwe m’boma la Thyolo pambuyo pa mwambo wa malumbiro oyamba a Sister Agnes Magombo a chipani cha Divine Providence. “Tili ndi nkhawa kuti zitha bwanji chifukwa cha kampeni imene ikuchitika yomwe sikulemekeza ufulu wa munthu. Sikulemekeza kuti munthu atha kupita kulikonse kukapereka uthenga wake. Kuli nkhanza, ziwawa, kuononga zinthu zaena komanso kulemberana malire zomwe ndi zoipa ndipo ndikudzudzula mchitidwe umenewu chifukwa zinatha kalekale nthawi ya atsamunda, pano tili pa ufulu wa democracy,” anatero ambuye Msusa. Ambuye Msusa mwapadera anayamikira bata lomwe linalipo bwalo la milandu linapereka chigamulo chake pa nkhani ya chisankho cha president zomwe akuti zikusiyana ndi momwe zinthu zilili padakalipano. Pamenepa ambuye Msusa adzudzulanso boma ndi zipani za ndale polephera kutsatira njira zabwino zopewera matenda a COVID-19.",https://www.radiomaria.mw/ambuye-msusa-adzudzula-zipolowe-pa-ndale/,"June 7, 2020",Izahaki Mwacha
Papa Wapempha Maiko Asamale Zachilengedwe,"Mtsogoleri wa mpingo wa katolika pa dziko lonse Papa Francisco wapempha maiko kuti asinthe machitidwe awo ndi kuyamba kusamala chilengedwe. Malinga ndi malipoti a wayilesi ya Vatican, Papa walankhula izi lachisanu pa tsiku lomwe dziko la pansi limakhala likuganizira chilengedwe. Iye wati ndi zosatheka kumakamba za umoyo wabwino pomwe anthu sakulabadira zosamala chilengedwe. 5 June chaka chilichonse ndi tsiku lomwe dziko lonse la pansi limaganizira chilengedwe (World Environment Day). Pa tsikuli Papa Francisco walembera kalata President Ivan Duque wa dziko la Colombia komwe chikondwelero cha pa tsikuli chimatikira. Kudzera mkalatayo Papa’yu wati nkhani yosamala chilengedwe ndi nkhani yomwe ikukhudza wina aliyense chifukwa ndi nkhani yofunika popeza anthu sangakambe za umoyo wabwino ngati salabadira zosamala chilengedwe. Nkofunika kusamala ndi kulemekeza chilengedwe popeza nzosatheka kumakamba za umoyo wabwino m’dziko lomwe likudwala chifukwa choti anthu asakaza chilengedwe, watero Papa Francisco mkalatayo. Iye watsindika kuti poononga chilengedwe anthu akuyenera kuzindikira kuti akuononga moyo wao womwe. Papa Francisco wati anthu asamangoona za lero koma akuyenera kuganizira za mibado ya mawa. Iye wati chilengedwe chikuonongeka mwa zina chifukwa cha dyera la anthu ena. Pamenepa iye wati anthu sakuyenera kukhala chete koma kudzudzula pa zinthu zomwe zikulakwika. Pomaliza Papa Francisco wakumbutsa anthu kuti ndi udindo wa aliyense kusamala chilengedwe ndipo Papa’yu sadaiwale kukumbutsa anthu za kalata yake yotchedwa Laudato Si yomwe adalemba zaka zisanu zapitazo yokamba za kufunika kosamala chilengedwe. Chikondwerero cha chaka chino cha tsikuli chachitika kudzera pa makina a intaneti mosiyana ndi momwe zikhalira nthawi zonse chifukwa cha mliri wa Coronavirus.",https://www.radiomaria.mw/papa-wapempha-maiko-asamale-zachilengedwe/,"June 5, 2020",Izahaki Mwacha
Mutharika Wauza Nyumba ya Malamulo Iwunike Ngati Nkoyenera Kuchita Chisankho Mkatikati mwa COVID-19,"Mtsogoleri wa dziko lino Professor Peter Mutharika lero watsekulira nyumba ya malamulo kudzera mu uthenga omwe unali ojambulidwa.  Sanapiteko ku nyumba ya malamulo – Mutharika Komatu izi sizidasangalatse aphungu ena maka a mbali yotsutsa omwe anafunsa kuti boma lifotokoze momveka bwino chifukwa chomwe a Mutharika analankhula pa momwe zinthu zilili mdziko ,muno kapena kuti State of the Nation Address pachingerzi, kudzera mu uthenga ojambula osati kufika ku nyumbayi. Malipoti akuti a Mutharika anachita izi kamba ka chiopsezo cha mliri wa Covid-19 kuti mwina ku nyumbayi kukadafika anthu ochuluka zomwe ndi zosemphana ndi ndondomeko zomwe zilipo. Mwazina, a president wa dziko linoyu anakambako pa momwe chuma chikuyendera pakadali pano, ndondomeko zopewera mliri wa Covid-19, kudzudzula zipolowe za ndale komanso ndondomeko zomwe boma likutsata pofuna kuthandiza anthu mu nthawi ya mliriwu. Lowe: Zikumvetsa chisoni kuti akunyozabe ma judge Kumbali ya zisankho, a Mutharika wati nyumba ya malamulo ikambirane mozama ngati kuli koyenera kuti dziko lino lichite chisankho posachedwa kapena kudikira kaye kuti mliriwu uchepe. Iye pamenepa wadzudzulanso oweruza milandu kamba ka chigamulo chomwe adapeleka choti dziko lino lichitenso chisankhochi ndipo anati awa ndi maganizo ake osati kusalemekeza mabwalo amilanduwa. Koma poyankhapo pa izi, mtsogoleri wa mbali yotsutsa boma a Robin Lowe ati ndi osakondwa ndi momwe mtsogoleri wa dziko linoyu akulankhulira pa nkhani zokhudza ma bwalo a milandu. “Zikungokhala zomvetsa chisoni kuti m’mene tayendera naye president sakulora kuti khothi lili padera, parliament ili padera komanso executive ili padera ndiye iwo atenga mphamvu za tonse afuna ayendetse,” anatero a Lowe. Iwo apempha olangiza mtsogoleri wa dziko linoyu kuti amuthandize mtsogoleriyu kumvetsa chigamulo chomwe khothi linapereka.",https://www.radiomaria.mw/mutharika-wauza-nyumba-ya-malamulo-iwunike-ngati-nkoyenera-kuchita-chisankho-mkatikati-mwa-covid-19/,"June 5, 2020",Izahaki Mwacha
Zipolowe Zalepheretsa Chilima Kuchita Misonkhano ku Machinga,"Anthu ena omwe akuwaganizira kuti ndi otsatira zipani za DPP ndi UDF asokoneza misonkhano yoyimayima yomwe wachiwiri kwa mtsogoleri wa dziko lino, Saulosi Chilima amayembekezeka kuchititsa m’madera ena a m’boma la Machinga. Nsewu wa Bakili Muluzi Highway unatsekedwa ndi zigawenga Kutsatira izi Chilima yemwe akuyima pa chisankho chomwe chikudzachi ndi Dr. Lazarus Chakwera pansi pa mgwirizano wa zipani wa Tonse, walepheretsa misonkhano yonse yomwe amayenera kuchitayi. Polankhula ndi Radio Maria Malawi phungu wakale wadera la pakati m’boma la Machinga yemwe m’buyomu anali wa chipani cha DPP koma tsopano analowa mchipani cha UTM, Ellock Maotcha Banda wati mtsogoleriyu anayimitsa misonkhanoyi kaamba koti samafuna anthu osalakwa avulale kaamba ka misonkhano yake. “Anyamata a DPP ndi UDF anapatsidwa ndalama ndi atsogoleri a chipani chawochi kuti asokonezeze msonkhano omwe umafuna uchitike mu madera a nselema, Ntaja, Nsanama,  Ulongwe ndi Mangochi Turn Off ndipo izi zinapangitsa kuti a president athu a UTM asapangitsenso msonkhanowu pofuna kutetza miyoyo ya anthu osalakwa,” anatero aMaotcha. Iwo ati kulephereka kwa msonkhanowu sikodandaulisa kweni kweni chabe kuti chipani cha DPP chikuluza mavoti m’maderawa ponena kuti chipani cha UTM tsopano chili ndi anthu ambiri ochitsatira mchigawo chakumvuma.",https://www.radiomaria.mw/zipolowe-zalepheretsa-chilima-kuchita-misonkhano-ku-machinga/,"June 5, 2020",Izahaki Mwacha
Ogwira Ntchito M’boma Ayamba Kunyanyala Ntchito Lolemba,"Bungwe loyang’anira anthu ogwira ntchito m’boma la Civil Servants Trade Union (CSTU) lauza anthu onse ogwira ntchito m’boma kuti ayambe kunyanyala ntchito kuyambira lolemba likudzali. Njolomole: Tikufuna kulikumbutsa boma zomwe tinagwirizana Mlembi wa bungweli Madalitso Njolomole wauza Radio Maria Malawi kuti iwo aganiza zochita izi kutsatira kutha kwa masiku 21 omwe anapereka ku boma kuti likhale litakweza pa ntchito anthu onse omwe agwira ntchito m’boma kwa zaka zoposera zisanu ndi chimodzi (6). Iye wati kusachitapo kanthu kwa boma pa nkhaniyi kukusonyeza chibwana chachikulu ndipo ati kunyanyala ntchitoku kuchitika mpaka pa 12 June pomwe adzabwerenso ndi ganizo lina ngati boma silichitapobe kanthu. “Tikungofuna kulikumbutsa boma kuti lipange zomwe tinalipempha kuti likweze ma a Civil Servants onse omwe akhala pa malo omwewomwewo kwa zaka 6 kupita mtsogolo,” anatero a Njolomole. Iwo ati kwa omwe padakali pano sakugwira ntchito apitirize kukhala m’mene akukhalira koma kwa omwe amapita ku ntchito atha kumapitabe koma ati asamakakhalitseko monga momwe amachitira kale.",https://www.radiomaria.mw/ogwira-ntchito-mboma-ayamba-kunyanyala-ntchito-lolemba/,"June 5, 2020",Izahaki Mwacha
Papa Wati Ali Limodzi M’mapemphero ndi Mzika za ku America,"Mtsogoleri wa mpingo wa katolika pa dziko lonse Papa Francisco watsimikizira a Katolika ndi anthu onse ku United States of America kuti ali nawo limodzi m’mapemphero. Malinga ndi malipoti a wayilesi ya Vatican, Papa walankhula izi lachinayi kudzera mu uthenga wake wa pa lamya kwa President wa bungwe la ma episkopi a mpingo wa katolika mdziko la America, Archbishop Jose Gomez wa archdiocese ya Los Angeles. Iye wayamikira maepiskopi a mpingo wa katolika mdziko la United States of America chifukwa chosonyeza utsogoleri wabwino pomwe mdzikolo mukuchitika ziwawa chifukwa cha imfa ya nzika ya dzikolo, George Floyd. Kudzera mu uthenga wa pa lamya-wo Papa Francisco wati ali pafupi ndi anthu m’dzikolo pa nthawiyi ndipo akuwapempherera. Papa’yu wayamikiranso maepiskopi a Mpingo wa Katolika podzudzula mchitidwe wa tsankho m’dzikolo womwe wachititsa kuti George Floyd aphedwe. Papa Francisco wauza Archbishop Gomez pa lamyayo kuti mwapadera waikiza mmapemphero Archbishop Bernard Hebda ndi Mpingo wonse ku Minneapolis m’dzikolo komwe Floyd adaphedwera. Lachitatu pa 3 June 2020 Papa Francisco adadzudzula kuphedwa kwa nzika ya chikudayi m’dzikolo. George Floyd adaphedwa ndi wapolisi wina pa 25 May, 2020 ndipo padakali pano anthu ena asanu aphedwanso pa zionetsero ndi zipolowe zomwe anthu akuchita powonetsa kusakondwa kwawo.",https://www.radiomaria.mw/papa-wati-ali-limodzi-mmapemphero-ndi-mzika-za-ku-america/,"June 4, 2020",Izahaki Mwacha
Nyumba ya Malamulo Yakhwimitsa Ndondomeko Zopewera COVID-19 pa Mkumano wa Aphungu,"Nyumba ya malamulo mdziko muno yakhwimitsa ndondomeko zothandiza kupewa kufala kwa nthenda ya Covid-19 pa mkumano wa aphungu omwe ukuyembekezeka kuyamba mawa lino. Aphungu ochepa ndi amene apezekemo Mneneri wa nyumbayi Ian Mwenye wati mwazina aphungu omwe azikhala mu mchipindachi kuchita zokambirana, azikhala osaposa 100 ndipo enawo azikhala mzipinda zina pofuna kuwonetsetsa kuti anthu akukhala motalikirana ngati imodzi mwa njira zothandiza kupewa kufala kwa mliriwu. Ngakhale izi zili chomwechi, Mwenye wati aphungu omwe azikhala mzipinda zina za nyumbayi, azithanso kutenga nawo gawo pa zokambiranazi.  Sakawonekera ku nyumba ya malamulo-Mutharika “Ndizoonadi kuti nyumba ya malamulo yakhazikitsa ndondomeko zimene zikhale zikutsatidwa pamene nyumbayi ikhale ikukumana kupanga budget ndipo ndondomeko zimenezi zayikidwa kuti zithandize kuchepetsa kufala kwa matenda amenewa a COVID-19,” anatero a Mwenye. Iwo ati pakhalanso kusintha pa zinthu zina monga mzika za dziko lino ulendo uno siziloredwa kukamvera nawo zokambiranazi mnyumbayi. Malipoti akusonyeza kuti mtsogoleri wa dziko lino Peter Mutharika atsegulira nyumbayi pogwiritsa ntchito mawu ake ojambula amene ataseweredwe m’nyumbayi osati kupitako monga momwe zimakhalira nthawi zonse. Izi akuti zili chomwechi pofuna kutsata malangizo a unduna wa zaumoyo oti anthu ochuluka asmasonkhane malo amodzi potengera kuti pa malo pomwe pafika mtsogoleriyu pamayenera kufikanso anthu ochuluka.",https://www.radiomaria.mw/nyumba-ya-malamulo-yakhwimitsa-ndondomeko-zopewera-covid-19-pa-mkumano-wa-aphungu/,"June 4, 2020",Izahaki Mwacha
Sing’anga Akagwira Ukayidi Zaka 11 Kamba Kogwililira,"Bwalo la milandu m’boma la Chikwawa, lachitatu lalamula sing’anga wina kuti akakhale ku ndende kwa zaka 11 atapezeka olakwa pa mlandu ogwililira msungwana wa zaka 13. Sing’anga kuchita zomwe amadziwa bwino pa ntchito yake Bwaloli linamva kuchokera kwa woyimira boma pa mlandu Sergeant Emmanuel Namarwa Kuti a Lawrence Chandendema anapempha sing’angayu yemwe dzina lake ndi Goodson Bandecha, kuti apereke chithandizo kwa ana ake aakazi atatu omwe amavutika ndi kupweteka kwa m’mimba. Bandecha akuti anavomera kugwira ntchitoyi koma anati azichitira izi mkachipinda kena komwe anawa amalowa m’modzi m’modzi. Mchipindamu mutalowa msungwana wa zaka 13 sing’angayu anamulamula kuti avule zovala zonse ndi kugona pa mphasa yomwe inali mkachipindako ndipo pambuyo pake anamugwililira. Atakawonekera ku bwaloli, Bandecha anaukana mlanduwu zomwe zinachititsa a mbali ya boma kuti abweretse mboni zisanu zomwe zichititsa kuti mkuluyu apezeke olakwa. Ndipo popereka chigamulo chake First Grade Magistrate Gladstone Chilundu anati wapereka chilango cha mtunduwu kuti ena atengerepo phunziro kaamba koti milandu ya mtunduwu ikuchulukira m’bomalo komanso ponena kuti sing’angayu anachita kukonzekera kuti achite izi. Goodson Bandecha yemwe ndi wa zaka 44, amachokera m’mudzi mwa Wizalamu kwa mfumu yaikulu Mphuka m’boma la Thyolo.",https://www.radiomaria.mw/singanga-akagwira-ukayidi-zaka-11-kamba-kogwililira/,"June 4, 2020",Izahaki Mwacha
Ziwonetsero za Kutsekedwa kwa Sukulu Zayimitsidwa,"Akuluakulu a sukulu zoyima pazokha, ayamba ayimitsa ganizo lawo lochita ziwonetsero zofuna kukakamiza mtsogoleri wa dziko lino Peter Mutharika kuti atsegule sukulu. Asintha maganizo Ziwonetserozi zinakonzedwa kuti zichitike mawa pa 5 June 2020, koma polankhula ndi Radio Maria Malawi, wapampando wa gululi Coxley Kamange wati ayamba ayimitsa ziwonetserozi chifukwa pali chikonzero chakuti sukulu zitha kuzatsegulidwa posachedwapa. Lachiwiri lapitali, komiti yapadera yomwe inakhazikitsidwa kuti iwunike ngati mkoyenera kuti sukulu zitsekulidwenso mdziko muno, inalengeza kuti yapereka ganizo lakuti sukuluzi zitsekulidwe pa 13 July chaka chino, ndipo a Kamange ati awona kuti ndi koyenera kuti apereke kaye mpata ku ganizoli. “Potsatira kukumana ndi a Chief Exective Officer a Blantyre City Council, Dr. Alfred Chanza, ife ma concerned directors tayimitsa ma demostrations omwe timafuna tipange m’mawa potsatira malangizo amene iwo atipatsa kuti tiyembekeze malinga kuti boma lati sukulu zitha kutsegulidwa pa 13,” anatero a Kamange.",https://www.radiomaria.mw/ziwonetsero-za-kutsekedwa-kwa-sukulu-zayimitsidwa/,"June 4, 2020",Izahaki Mwacha
Anjatidwa Kamba Koba Mankhwala pa Chipatala cha Thyolo,"Apolisi ku Thyolo amanga amuna awiri powaganizira kuti anaba mankhwala a ndalama zokwana 500 thousand kwacha pa chipatala cha boma la Thyolo. Awiriwa ndi a George Nankhuni ogwira ntchito ku chipinda chosungira ndi kugawira mankhwala ndipo wina ndi mlonda. Mneneri wa apolisi ku Thyolo, Amosi Tiwone wati awiriwa amangidwa lachiwiri kutsatira kafukufuku yemwe anachitika pa chipatalacho. Iye wati oganiziridwawa awatengera ku bwalo la milandu posachedwapa komwe akayankhe milandu ya kuba pa malo a ntchito komanso kupezeka ndi mankhwala opanda chilolezo.",https://www.radiomaria.mw/anjatidwa-kamba-koba-mankhwala-pa-chipatala-cha-thyolo/,"June 3, 2020",Izahaki Mwacha
‘Makwaya a Amayi Akuyenera Kulimbikitsidwa’,"Makwaya a Amayi mu arkidayosizi ya Blantyre awapempha kuti apitirize kudzipereka pofalitsa mthenga wabwino monga momwe makwaya a achinyamata amachitira. Mkulu wowona luso la nyimbo mu kwaya ya amayi ya St. Mary’s ku Limbe Cathedral mu arkidayosiziyo a Steve Amidu alankhula izi pakutha pa maphunziro a tsiku limodzi omwe kwayayi inakonzera mamembala ake. Iwo ati anakonza maphunzirowa ndi cholinga chofuna kulimbikitsa kwayayi kuti idzichita bwino potsogolera miyambo yosiyanasiyana ya chipembezo komanso kuti izichita bwino mu mipikisano yosiyanasiyana ya makwaya mdziko muno. “Makwaya a amayi akuyenera kulimbikitsidwa kuti mayimbidwe awo apite patsogolo kuti azichita bwino potsogolera mapemphero mtchalitchi komanso pa nthawiya festival,” anatero a Amidu. M’mawu ake wapampando wa kwayayi, mayi Ellena Abobolera anati kudzera pa maphunzirowa adzindikira kuti akuyenera kukhala olimbikira komanso achidwi ndi cholinga choti azichita bwino nthawi zonse.",https://www.radiomaria.mw/makwaya-a-amayi-akuyenera-kulimbikitsidwa/,"June 3, 2020",Izahaki Mwacha
Papa Wadzudzula Mchitidwe wa Tsankho ku America,"Mtsogoleri wa mpingo wa katolika pa dziko lonse Papa Francisco wadzudzula mchitidwe wa tsankho pakati pa anthu ponena kuti ndi tchimo. Waphedwa kamba ka tsankho-Floyd Malinga ndi malipoti a wayilesi ya Vatican, Papa walankhula izi lachitatu ku likulu la mpingo ku Vatican. Papa walankhula izi podzudzula kuphedwa kwa mzika ina ya chikuda ya dziko la United States of America, George Floyd yemwe anthu akukhulupilira kuti adaphedwa chifukwa cha mchitidwe wa tsankho mdzikolo pakati a anthu a khungu loyera ndi lakuda. Iye wati tsankho ndi tchimo pamaso pa Mulungu ndipo wadzudzulu zipolowe zomwe zakhala zikuchitika mdziko la United States of America pambuyo pa kuphedwa kwa mkuluyu ponena kuti palibe chabwino chomwe chingadze powononga katundu komanso nyumba zosiyanasiyana kaamba kokwiya ndi izi. Papa wapempha uneneri wa Amayi Maria aku Guadalupe yemwe ndi nkhoswe ya dziko la America kuti chilungamo, mtendere ndi kukhululukirana ziwonekere pakati pa anthu mdzikolo.",https://www.radiomaria.mw/papa-wadzudzula-mchitidwe-wa-tsankho-ku-america/,"June 3, 2020",Izahaki Mwacha
Red Cross Yaphunzitsa Achinyamata Kuti Athandize Powunika za Coronavirus,"Bungwe la Malawi Red Cross Society m’boma la Dedza laphunzitsa achinyamata makumi awiri kuti atengepo mbali pothandizira a chipatala kuwunika anthu omwe akuwaganizira kuti ali ndi kachilombo ka Coronavirus. Polankhula pa mwambo otsekera maphunzirowa mlangizi wa zaumoyo ku bungwe la Red Cross, Linda Mpanang’ombe wati bungwe lawo likudziwa kuti unduna wa zaumoyo  pawokha sungathe kukwaniritsa kugwira ntchito zothana ndi mliri wa COVID-19. Iye wati achinyamata omwe aphunzitsidwawa athandiza kuwunika ndi kuchita kalondolondo komanso kufotokozera anthu za ndondomeko zopewera matendawa. “Mu nthawi ngati inoyi tikuziwa kuti boma palokha silingathe kugwira ntchito yothana ndi nthenda ya COVID-19 kumbali ya ma resources komanso anthu ogwira ntchito m’chifukwa chake taphunzitsa ma volontiya kuti akathandize kumbali ya screening komanso health surveillance,” anatero a Mpanan’gombe. M’mawu ake mmodzi wa alangizi wa zaumoyo pa chipatala cha boma la Dedza Hilda Sande wayamikira bungwe la Malawi Red Cross Society pokhala ndi chidwi pothandiza boma kulimbana ndi mliri wa COVID-19. “A Malawi Red Cross akutithandiza kwambiri ndipo atithandizira msonkhano umenewu omwe aphunzitsa a zaumoyo omwe akagwire ntchito yawo ku madera akumidzi choncho kuthandizira kupewa matenda a COVID-19,” anatero a Sande.",https://www.radiomaria.mw/red-cross-yaphunzitsa-achinyamata-kuti-athandize-powunika-za-coronavirus/,"June 3, 2020",Izahaki Mwacha
HRDC Yauza Mutharika Apepese Ponyoza Joyce Banda,"Mtsogoleri wa dziko lino Professor Peter Mutharika ati akuyenera kuti apepese pa mawu omwe analankhula lolemba pa msonkhano wa ndale omwe anachititsa m’boma la Thyolo. Ali pa nkhondo ya mawu: Mutharika ndi Banda Mwazina zomwe a Mutharika adalankhula ndi mawu omwe magulu okhudzidwa akupitilira kudandaula kuti anali osayenera ndipo ati ndi onyoza mtsogoleri wa kale wa dziko lino Dr. Joyce Banda. Polankhula kwa atolankhani lachiwiri ku Lilongwe, m’modzi mwa mamembala a bungwe la Human Rights Defenders Coalition (HRDC) mayi Beatrice Mateyu anati zomwe adalankhula mtsogoleri wa dziko linozi ndi zosemphananso ndi udindo womwe ali nawo olimbikitsa maufulu a amayi (He for She Campaign) ndipo izi zikusonyeza kuti a Mutharika salemekeza ufulu wa amayi. “Dzulo tawona pulezidenti ataima pa nsanja kutukwana mtsogoleri wakale wa dziko lino mayi Joyce Banda choncho iye akuyenera kuti apepese kwa atsikana ndi azimayi onse,” anatero a Mateyu. Iwo apemphaso mtsogoleriyu kuti akuyenera kuwonetsa chitsanzo chabwino ngati mtsogoleri posanyoza amayi kuti aleke kukhala mwamantha mdziko muno. Pamenepa bungweli lafusanso bungwe la UN kuti lichotse a Mutharika pa udindowu. Mwazina, bungweli lapemphanso nyumba ya malamulo kuti ikambirane mozama pa za tsiku lenileni lomwe chisankho cha mtsogoleri wa dziko chiyenera kuti chichitike pa mkumano wa nyumbayi omwe ukuyembekezeka kuyamba lachisanu lino.",https://www.radiomaria.mw/hrdc-yauza-mutharika-apepese-ponyoza-joyce-banda/,"June 2, 2020",Izahaki Mwacha
Nankhumwa Walimbikitsa Otsatira DPP Akhale a Mtendere,"Wachiwiri kwa president wa chipani cha Democratic Progressive (DPP) mchigawo cha kumwera Kondwani Nankhumwa wapempha otsatira a chipanichi kuti alimbikitse bata ndi mtendere pamene ntchito yokopa anthu ikupitilira. Nankhumwa: Mutharika anawina kale chisankho Nankhumwa anayankhula izi pa msonkhano omwe anachititsa ku Ndirande mu mzinda wa Blantyre. Iye ati chipani chawo chimakhulupilira kufotokozera anthu mfundo za chitukuko komanso njira zomwe zingatukule miyoyo ya anthu. “Chisankho tinapanga bwino bwino chaka chatha ndipo owina anawina ndipo Peter Mutharika anawina ndi mavoti ambiri ndipo khoti linagamula kuti Peter Mutharika sangachotsedwe pa mpando koma kuponyedweso voti, “ anatero a Nankhumwa. Iwo apempha atsogoleri a zipani zina kuti azikamba Mfundo zokopera anthu mwamtendere osaliti kulimbikitsa ziwawa.",https://www.radiomaria.mw/nankhumwa-walimbikitsa-otsatira-dpp-akhale-a-mtendere/,"June 2, 2020",Izahaki Mwacha
Papa Wapereka Ambulance kwa Anthu Ovutika Mzinda wa Rome,"Mtsogoleri wa mpingo wa katolika pa dziko lonse Papa Francisco wapereka galimoto ya mtundu wa Ambulance kuti izitumikira anthu osauka ndi osowa pokhala.  Malinga ndi malipoti a wayilesi ya Vatican Papa wapereka galimoto ya mtundu wa ambulance’yi lamulungu pa 31 May, 2020. Galimoto ya mtundu wa ambulance’yi izithandiza popereka chithandizo cha chipatala kwa anthu osauka komanso osowa pokhala omwe amapezeka atagona m’misewu ya mu mzinda wa Rome. Galimoto ya mtundu wa ambulance’yi yomwe ndi ya makono yokhala ndi zipangizo za chipatala izithandiza popereka thandizo la msangamsanga la chipatala kwa anthu osauka ndi osowa pokhala omwe kawiri-kawiri amapezeka atagona mmisewu ya mu mzinda wa Rome. Papa Francisco anadalitsa galimoto ya mtundu wa ambulance’yi asadaipereke kwa Cardinal Konrad Krajewski yemwe ndi mkulu woyendetsa ntchito za chifundo za Ofesi ya a Papa ndipo amatchulidwa kuti Papal Almoner mchingerezi. Malinga ndi kalata yomwe likulu la Mpingo wa Katolika latulutsa, galimoto ya mtundu wa ambulance’yi aipatsa kale malembo oti SCV kuimira kuti Vatican City State kusonyeza kuti ndi imodzi mwa galimoto za kulikulu la Mpingo ku Vatican. Galimoto ya mtundu wa ambulance’yi aipatsa dzina la Modesta Valenti yemwe adamwalira pa 31 January 1983. Iye anali mzimayi yemwe adalibe pokhala ndipo anali kugona mmisewu ndipo pa tsiku lomwe adamwalira anali atadzidzidwa kwambiri ndipo amasowa chithandizo cha kuchipatala. Anthu ena omwe adali mgalimoto ya mtundu wa ambulance ina adakana kumuthandiza ati chifukwa anali ndi nsabwe.",https://www.radiomaria.mw/papa-wapereka-ambulance-kwa-anthu-ovutika-mzinda-wa-rome/,"June 2, 2020",Izahaki Mwacha
"Chaponda ndi Mfulu, Alibenso Mlandu","Bwalo la High Court ku Zomba lalamula kuti nduna yakale ya zamalimidwe Dr. George Chaponda ndi mfulu kaamba koti alibe mlandu woti ayankhe pa nkhani yokhudza kugula chimanga mdziko la Zambia komanso nkhani yopezeka ndi ndalama ndalama zokwana 95 million-kwacha ndi ndalama zina zakunja, kunyumba kwake. Alibenso mlandu-Chaponda Judge yemwe amamva mlanduwu Justice Redson Kapindu wati apilo yomwe bungwe la ACB linachita, inalibe mfundo zokwanira zoti mlanduwu upitilire kumvedwa choncho anati akugwirizana ndi chigamulo chomwe bwalo laling’ono la Chief Resident linapereka pa 18 May 2018 kuti Dr. Chaponda alibe mlandu oti ayankhe. M’mawu ake pambuyo pa chigamulochi, Dr. Chaponda athokoza Mulungu kaamba kopambana mlanduwu. Ndipo m’mawu ake, yemwe amayimira bungwe la ACB pa mlanduwu Anafi Likwanya, wati wagwirizana ndi chigamulocho ndipo waphunzira zambiri kudzera pa mlanduwu chifukwa akakonza zolakwika zonse kuti tsiku lina adzachite bwino pa milandu ina.",https://www.radiomaria.mw/chaponda-ndi-mfulu-alibenso-mlandu/,"June 2, 2020",Izahaki Mwacha
Papa Wadzudzula Khalidwe Lodzikonda Pakati Pa Akhristu,"Mtsogoleri wa mpingo wa katolika pa dziko lonse Papa Francisco wati khalidwe lozikonda ndi losalabada za ena ndi lomwe lawononga dziko la pansi. Malinga ndi malipoti a wayilesi ya Vatican Papa walankhula izi lamulungu ku likulu la mpingo ku Vatican, pa Misa ya chaka chokondwelera kutsika kwa Mzimu Woyera. Iye wati pofuna kukometsanso dziko la pansi anthu akuyenera kuleka kumangoziganizira iwo eni ndipo m’malo mwake akuyenera kumalabadira za ena osowa ndi ochepekedwa. Pamenepa iye wati kusiyana kwa anthu kusabweretse kugawikana koma kuthandize kulimbikitsa umodzi. Iye wati ndi Mzimu Woyera amene amabweretsa umodzi ndi mvano pakati pa akhristu. Papa Francisco wati Mzimu Woyera amabalalitsa mantha popeza atabwera pakati pa apostoli iwo adapita kukalakira uthenga mosaopa ngakhale kuti padali mavuto osaneneka ndipo kuti miyoyo yawo inali pa chiopsezo chachikulu pa nthawiyo. Ku mapeto a ulaliki wake iye watchula zinthu zitatu zomwe akuti zingathandize kukometsa moyo wa aliyense ndipo potero kukometsa dziko la pansi; poyamba anthu asamangoyang’ana ubwino wa iwo eni komanso aziyang’ana ubwino wa ena. Chaka cha kutsika kwa Mzimu Woyera pa Apostoli komanso Amayi Maria chomwe Mpingo wakondwerera ndi mapeto a nyengo ya Pasaka.",https://www.radiomaria.mw/papa-wadzudzula-khalidwe-lodzikonda-pakati-pa-akhristu/,"June 1, 2020",Izahaki Mwacha
Bambo Kubalasa Apempha Akhristu AKonde Kuchitira Ena Zabwino,"Akhristu ampingo wa katolika mdziko muno awapempha kuti azikonda kuchita zinthu zomwe zingawathandize kukhala pafupi ndi Mulungu. Bambo mthandizi wa Banja Loyera Chilinde parish mu arkidayosizi ya Lilongwe, bambo Maxwell Kubalasa anena izi lamulungu lapitali ku parishiyi pomwenso mpingo wa katolika umachita chaka cha kutsika kwa Mzimu woyera. Iwo anati zizolowezi zomwe akhristu ambiri amakhala nazo zimakhala zosemphana ndi chifuniro cha Mulungu ndipo anati ngati apempha Mzimu Woyera kuti awatsogolore muzochita zawo, angawathandize koposa pokhala ndi zizolowezi zabwino zomwenso zingakondweletse Mulungu. “Ndi kofunika kuti akhristu azindikire zomwe mzimu woyera amachita mwa munthu amene akugwiramo ntchito. Pali zambiri zomwe anthu akuyenera kupeza akalandira mphatso za mzimu woyerazi maka popititsa patsogolo ntchito yofalitsa uthenga wa Mulungu,” anatero bambo Kubalasa. Akhristu a mpingo wa katolika pa dziko lonse amachita chaka cha Pentecost lomwe ndi lamulungu lotsiliza mu nyengo ya Pasaka.",https://www.radiomaria.mw/bambo-kubalasa-apempha-akhristu-akonde-kuchitira-ena-zabwino/,"June 1, 2020",Izahaki Mwacha
Dziko la Ghana Latsekula Malo Opemphelera,"President wa dziko la Ghana Nana Akufo-Adodo watsekula malo opempherera omwe anatsekedwa pofuna kupewa kupatsirana kwa kachilombo koyambitsa nthenda ya COVID-19 mdzikolo. Walengeza za nkhaniyi- Akufo-Addo Malipoti a wailesi ya BBC ati malowa ndi monga matchalitchi komanso mizikiti ndipo anthu osaposa 100 ndi omwe akuloredwa kumasonkhana mu nthawi yosapitilira ola limodzi. Anthu omwe akusonkhana m’malo opemphelerawa apemphedwa kupitiliza kutsatira njira zopewera kupatsirana matendawa monga kukhala motalikirana komanso kuvala chotchinga kukamwa ndi mphuno (Mask) pomwe akupemphera. Mwazina presidenti-yu wati kuwonjezera apo ophunzira a m’chaka chomaliza ayambanso kupitiriza maphunziro awo ndipo mzipata zolowera mdzikolo zikhalabe zotseka. Ganizoli ladza pomwe chiwerengero cha anthu opezeka ndi nthendayi chaima pa 8,060 omwe ndi kuphatikizapo 36 omwe amwalira ndi nthendayi.",https://www.radiomaria.mw/dziko-la-ghana-latsekula-malo-opemphelera/,"June 1, 2020",Izahaki Mwacha
Chikalimba Walonjeza Kugwira Ntchito ndi Tonse Alliance,"Phungu wa dera la Zomba Changalume, John Chikalimba wati agwira ntchito ndi mgwirizano wa zipani za ndale wa TONSE ponena kuti ndi omwe uli ndi kuthekera kotukula dera lake. Chikalimba: Mgwirizano wa Tonse ndi wa phindu Chikalimba wauza Radio Maria Malawi kuti akufuna mdera lake mumangidwe chipatala komanso nsewu zomwe wati boma la chipani cha DPP lakanika kuchita mu ulamuliro wake. Iye wati chipatala cha Namadidi chomwe chili mdera lake chili mu nyumba yobwereka yomwe amalipira 150-thousand-kwacha pa mwezi zomwe anati sizoyenera kuti zizichitika. “Ndi zomvetsa chisoni kuti padakali pano mudera lino tili ndi chipatala chimodzi cha Namadidi chomwe chili mu nyumba ya weni ndipo tikulipira ndalama zomwe zikutionongera ndalama choncho ndawona kuti mgwirizano wa TONSE uli ndi phindu lake maka pa mfundo zokomera anthu zomwe akulonjeza,” anatero a Chikalimba. Mwazina iye watinso mu dera lake mukufunika kumangidwa misewu ya tala komanso sukulu ya secondary yogonera komweko kuti ophunzira omwe asankhidwira ku sukulu za sekondale asamayende mtunda wautali kupita ku sukulu.",https://www.radiomaria.mw/chikalimba-walonjeza-kugwira-ntchito-ndi-tonse-alliance/,"June 1, 2020",Izahaki Mwacha
Boma Lapempha Atsogoleri a Ndale Aleke Kunyozana pa Misonkhano,"Boma lapempha atsogoleri a ndale kuti aleke kunyozana pa misonkhano yokopa anthu ndipo m’malo mwake azikamba mfundo zokhazo zomwe ndi zotukula miyoyo ya a Malawi. Botomani: Tili ndi udindo owunikira anthu Nduna ya zofalitsa nkhani a Mark Botomani, anena izi kudzera m’chikalata chomwe alemba, padakalipano pamene dziko lino likuyembekezeka kukhala ndi chisankho cha pulezidenti pa 23 mwezi wa mawa. Iwo ati boma lili ndi udindo wowunikira anthu mdziko muno zoyenera kuchita ndipo apempha atsogoleriwa kuti adzikamba mfundo monga za maphunziro, ulimi, madzi aukhondo ndi zina zambiri zomwe zingatukule miyoyo ya anthu. “Tili ndi udindo owunikira anthu mdziko muno zoyera kuchita. Zina ndi zakuti anthuwo amazidziwa koma kungoti amaphonyesa zochitika zake monga kunyozana pa misonkhano potchulana mayina,” anatero a Botomani. Iwo alimbikitsa atsogoleriwa kuti m’malo monyozana azipereka mfundo zomwe zingazawathandize anthu omwe abwera ku nsonkhanowo.",https://www.radiomaria.mw/boma-lapempha-atsogoleri-a-ndale-aleke-kunyozana-pa-misonkhano/,"May 30, 2020",Izahaki Mwacha
‘Sukulu za Katolika Zikhale ndi Zizindikiro’,"Ofesi yowona za maphunziro mu dayosizi ya Mangochi ya mpingo wa katolika yati ndi koyenera kuti sukulu zake zikhale ndi zizindikiro maka pa nkhani ya utsogoleri. Imodzi mwa sukulu za mpingo wa katolika Mkulu wa mu ofesiyi a Felix Masamba, anena izi pamene ofesi yawo mogwirizana ndi mafumu, makomiti a sukulu komanso ansembe, akupitiliza kupeza njira zothana ndi kusamvana komwe kukumakhalapo pa kayendetsedwe ka sukuluzi pamene ophunzira a zipembedzo zina akhala akufuna kumabweretsa malamulo a zipembedzo zawo msukuluzi. A Masamba ati ena mwa malamulowa ndi monga kuyika atsogoleri a mpingowu m’makomiti a sukuluzi komanso pa zikwangwani zolembedwa dzina la sukuluzi padzikhala mawu osonyeza kuti sukuluzi ndi zachikatolika. “Pa nkhani ya school identity tikunena kuti sukulu zikuyenera zizikhala ndi zizindikiro kuti zizidziwika kuti sukulu izi ndi za chikatolika pazilembedwanso pompo kuti Mangochi Diocese,” anatero a Masamba. Iwo atinso zikakhala sukulu za chikatolika anthu azidziwira chikwangwani polemba kuti mawu oti Catholic School komanso mphunzitsi wamkulu ndi otsatira wake azikhala achikatolika okha okha.",https://www.radiomaria.mw/sukulu-za-katolika-zikhale-ndi-zizindikiro-masamba/,"May 30, 2020",Izahaki Mwacha
Papa Wati Moyo ndi Mphatso ya Mtengo Wapatali,"Mtsogoleri wa mpingo wa katolika pa dziko lonse Papa Francisco wati moyo ndi mphatso ya mtengo wa patali. Papa Francisko Malinga ndi malipoti a wayilesi ya Vatican, Papa walankhula izi mu uthenga wake kwa ma episkopi a ku United Kingdom komanso Ireland pa tsiku lomwe akhristu a mpingowu amakondwerera mphatso ya mtengo wa patali ya moyo. Mu uthengawo iye wati pozindikira kuti moyo ndi mphatso ya mtengo wapatali, anthu akuyenera kulemekeza ulemelero wa munthu aliyense. “Kusankha moyo” ndiye mutu wa chikondwerero cha chaka chino.",https://www.radiomaria.mw/papa-wati-moyo-ndi-mphatso-ya-mtengo-wapatali/,"May 30, 2020",Izahaki Mwacha
Bungwe la TC Lachititsa Maphunziro Ozindikiritsa Adindo za Malamulo,"Mchitidwe ogwiritsa ntchito ana m’minda ya fodya akuti ungachepe ngati adindo atatsatira moyenera malamulo omwe adakhazikitsidwa oyendetsera ulimi wa fodya mdziko muno. M’modzi mwa akuluakulu a bungwe lowona za ulimi ndi malonda a fodya mdziko muno la Tobacco Commission (TC) a Hellings Nason ndi omwe anena izi pambuyo pa maphunziro ozindikiritsa adindo, ena mwa malamulowa. A Nason anati mchitidwewu ukukula mchigawo chapakati cha dziko lino ndipo adindo akuyenera kuchitapo kanthu kuti izi zithe. “Mfundo zina zomwe zili m’mmalamulo amenewa zinafunikira kuti tizifotokozere kwa iwo amene akhoza kuthandizira kuti lamulo liyambe kugwira ntchito moyenera monga mafumu amene amakhala kumidzi ndi anthu ndi amene angakwanitse kuwafotokozera anthu,” anatero a Nason. Poyankhulapo komishonala owona za milandu a Samawat Chisale anadandaula kuti milandu yochepa yokha ndi yomwe imafika ku polisi ndipo anati maphunzirowa athandizira kuti anthu adziwe za malamulo.",https://www.radiomaria.mw/bungwe-la-tc-lachititsa-maphunziro-ozindikiritsa-adindo-za-malamulo/,"May 30, 2020",Izahaki Mwacha
‘Mamembala’ ena a HRDC Atuluka mu Bungwelo,"Anthu ena omwe akuti ndi okhudzidwa a bungwe la HRDC ati atuluka mu bungweli kamba ka zomwe ati zikuchitika ku bungwelo. Kudzera pa msonkhano wa atolankhani omwe anthuwa anachititsa lero mu mzinda wa Lilongwe, anthuwa akuti akuona kuti bungwe lomenyera ufululi likulowetsa ndale mu ntchito zake zomwe ati sizoyenera kuti bungwe lowona za maufulu lidzichita. M’modzi mwa anthuwa yemwe wati adali msungichuma wa bungweli m’boma la Karonga, Chifundo Kapesa wati atsogoleri a bungwe la HRDC akugwiritsa ntchito bungweli pofuna kupeza chikoka cha anthu zomwe wati ndi zosayenera ndipo iye wati m’malo mwake akhala pambuyo pa mgwirizano wa zipani za DPP komanso UDF. Wati sakuwadziwa anthuwo-Trapence “Nkhani yaikulu yomwe tsiku la lero timapereka inali yakuti ife tatuluka mu HRDC chifukwa tawona kuti ku HRDC kuli zolakwika ndipo tinayesetsa kukambirana koma sizinatheke kamba koti bungwelo ndi lomenyera ufulu koma pano silikuchita moteromo,” anatero a Kapesa. Koma wapampando wa bungwe la HRDC Gift Trapence wati ku bungwe lawo kulibe udindo wa msungi chuma ndipo wati ndi odabwa ndi izi. Ndipo iye wauza Radio Maria Malawi kuti akudziwa kuti anthuwa achita kutumidwa ndi chipani cha DPP kuti ayipitse mbiri ya bungwe lawo ndipo ati awuza maloya awo kuti achitepo kanthu pa nkhaniyi.",https://www.radiomaria.mw/mamembala-ena-a-hrdc-atuluka-mu-bungwelo/,"May 29, 2020",Izahaki Mwacha
GIZ Yapereka Wailesi 400 ku Boma la Mangochi,"Bungwe la GIZ lapereka thandizo la wailesi zoyendera mphamvu ya dzuwa m’boma la Mangochi ndi cholinga choti zithandizire kupereka mauthenga a kapewedwe ka mliri wa Coronavirus. Chimphepo: Thandizoli ndi lofunika kwambiri Polankhula pa mwambo wolandira katunduyi bwanamkubwa wa boma la Mangochi m’busa Moses Chimphepo wayamikira bungweli kamba ka thandizolo. “Thandizo limeneli ndi lofunika kwambiri chifukwa monga mukudziwira padakalipano pakufunika kufalitsa mauthenga a nthenda imeneyi ya COVID-19 za mmene anthu angapewere ndi zina. Choncho wailesi zimenezi zitithandiza pa ntchito yofalitsa mauthenga kuti aziwafikira anthu akumudzi m’boma lathu lino la Mangochi,” anatero a Chimphepo. Polankhulanso mkulu wa bungweli mdziko muno Allan Wosku anati bungweli lili mkati mothandiza dziko la Malawi ndi zipangizo zothandizira pa kapewedwe ka nthendayi mdziko muno. Thandizoli lomwe ndi la wailesi zoposa 400 ndi la ndalama zokwanira 11 Million Kwacha.",https://www.radiomaria.mw/giz-yapereka-wailesi-400-ku-boma-la-mangochi/,"May 29, 2020",Izahaki Mwacha
Kwelepeta Wapempha Makolo Ateteze Ana ku Coronavirus,"Boma lalangiza makolo kuti adzisamalira ana awo powonetsetsa kuti sakupezeka m’malo momwe mumasonkhana anthu ambiri pofuna kupewa kutenga kachirombo koyambitsa nthenda ya Covid-19. Kwelepeta ndi Gadama (kumanja) Wachiwiri kwa nduna yowona zoti pasakhale kusiyana pakati pa abambo ndi amayi, mayi Grace Kwelepeta  anena izi lachitatu ku Zomba mdera la T/A M’biza komwe adakayendera sukulu ya mkombaphala ya Nampwache. Iwo apempha mafumu kuti ayike malamulo apadera kuti kholo lililonse lokwatitsa mwana, kapena mwana wake yemwe angatenge pakati adzilandira chilango. “Ana ndi gulu lina la anthu lomwe lili pa chiopsezo chachikulu ku nthendayi chifukwa amangoyenda m’mene angafunire. Chocho ndi kofunika kumawatsatira bwino koma kwenikweni osawalora kuti aziyenda mwachisawawa kuwopa kuti angatengere nthendayi ndi kuyibweretsa pakhomo,” anatero mayi Kwelepeta. M’mawu ake phungu wa derali lomwe ndi la Zomba Thondwe, mayi Roseby Gadama apempha boma kuti limange sukulu za mkomba phala zambiri mdera lake kuti ana adzikhala ndi nthawi yophunzira m’malo mopita kumakawonera ma kanema.",https://www.radiomaria.mw/kwelepeta-wapempha-makolo-ateteze-ana-ku-coronavirus/,"May 29, 2020",Izahaki Mwacha
Sukulu za Katolika 7 Zitsekulidwa; Mkangano wa Hijab Watha,"Pali chiyembekezo chakuti sukulu zisanu ndi ziwiri za mpingo wa katolika zomwe zinatsekedwa chifukwa cha kusamvana pa nkhani ma hijab omwe ophunzira achisilamu amafuna kuti adziloredwa kuvala kumutu msukulu ati zitha kutsekulidwa pamene sukulu zina zidzatsekulidwe, nthenda ya COVID-19 ikadzatha.  Mkulu oyang’anira maphunziro msukuluzi mu dayosizi ya Mangochi a Felix Masamba ati izi zili chomwechi potsatira zokambirana zomwe anali nazo ndi atsogoleri osiyanasiyana a zamaphunziro msukuluzi. Iwo anenanso izi pamene amakumana ndi magulu ena monga aphunzitsi, mafumu ndi magulu oyendetsa sukuluzi pa sukulu ya sekondale yoyendera ya St. Mary’s m’boma la Machinga. “Tikugwirizana bwino kwambiri ndi mafumu ndipo ife ndi okondwa ndi zimenezi. Tagwirizana kuti tikatsekulira sukuluzi sipapezekanso ophunzira ovala hijab ndipo mafumu alonjeza kuti ayitanitsa msonkhano kuwafotokozera makolo ndipo sukulu ikazayamba mwana aliyense azabwera ndi kholo lake kuzasayinira kuti samavala hijab,” a natero a Masamba. Ndipo m’mawu ake Senior Group Village Headman Chileka yati anthu a mderalo agwirizana zakuti sukuluzi zikatsekulidwa pasapezeke ophunzira wovalanso chovala chotchedwa hijab ponena kuti akuyenera kutsatira malamulo a sukulu osati a chipembedzo.",https://www.radiomaria.mw/sukulu-za-katolika-7-zitsekulidwa-mkangano-wa-hijab-utatha/,"May 29, 2020",Izahaki Mwacha
CWO Yagawira Ansembe Zipangizo Zozitetezera ku Coronavirus,"Mpingo wa katolika mu arkidayosizi ya Blantyre wayamikira bungwe la amayi achikatolika la Catholic Women Organisation (CWO) kamba kopereka thandizo la zipangizo zotetezera ansembe ku nthenda ya COVID-19. Tamani: Awonetsa chitsanzo chabwino A Vicar General a mu arch-dayosiziyi bambo Boniface Tamani alankhula izi ku nyumba ya asembe opuma ya St. James ku Limbe Cathedral pomwe amayiwa amapereka thandizoli. Bambo Tamani ati ndi okondwa kuti amayiwa athandiza ansembe awo, maka padakalipano pomwe chiwerengero cha anthu opezeka ndi nthenda-yi chikukwera mdziko muno. Iwo ati izi zithandiza pa ntchito zopereka chitetezo chokwanira kwa ansembewa ku kachilomboka. “Amayiwa awonetsa chitsanzo chabwino. Ndipo ma mask amenewa atithandiza ife ansembe kuti tigwire ntchito yathu moyenera pamene tikukapereka ma sacrament ndi zina,” anatero bambo Tamani. Mayi Lucy Vokhiwa ndi wapampando wa bungwe la amayi achikatolika la Catholic Women Organisation mu arch-dayosiziyi yemwenso ndi wapampando wa bungweli m’dziko muno ndipo anati, “Tinagwiritsa ntchito luso lathu ife ngati amayi ndipo tinatolera nsalu za CWO ndi kuzisoka kuti zikhale ma mask ndipo ndi zomwe tazapereka panozi.” Pamenepa iwo alimbikitsa amayi achikatolika m’madayosizi onse mdziko muno kuti atengepo mbali pogwiritsa ntchito luso lawo mu njira zosiyanasiyana pofalitsa nthenga wa kapewedwe ka Coronavirus.",https://www.radiomaria.mw/cwo-yagawira-ansembe-zipangizo-zozitetezera-ku-coronavirus/,"May 29, 2020",Izahaki Mwacha
ISAMA Yawopseza Kuti Ichita Ziwonetsero Ngati Sukulu Sizitsekulidwa,"Akuluakulu a sukulu zoyima pazokha zomwe zili pansi pa bungwe la Independent Schools Association of Malawi (ISAMA) awopseza kuti achita zionetsero ngati m’tsogoleri wa dziko lino satsegula sukulu pasanafike pa 5 June chaka chino. Iwo anena izi pa msonkhano wa atolankhani omwe bungweli linachititsa mu mzinda wa Blantyre.  Malingana ndi mneneli wa bungweli m’busa Hanna Mijoya ati aganiza zochita izi powona kuti ufulu wa ana pa maphunziro ukuphyanyidwa, ndipo ndondomeko zomwe boma layika zophuzilira monga pa makina a intaneti komanso pa wailesi sizikuthandiza ana onse mdziko muno. “Padakalipano misonkhano ya ndale ikuchitika ndipo ana a sukulu akumapita nawo ku misonkhanoko koma chonsecho sukulu ndi zotseka. Ndiye pamenepa kuteteza anako kuli pati,” anadabwa motero mayi Mijoya. Iwo anati ngati mtsogoleri wa dziko linoyu angawayitane kuti akakambirane za nkhaniyi ali okonzeka kutero ponena kuti ngati sizisintha iwo apitilira ndi ganizo lawo lochita ziwonetsero.",https://www.radiomaria.mw/isama-yawopseza-kuti-ichita-ziwonetsero-ngati-sukulu-sizitsekulidwa/,"May 28, 2020",Izahaki Mwacha
Anthu Atsopano 102 Apezeka ndi Coronavirus,"Unduna wa zaumoyo wati anthu 102 apezeka ndi nthenda ya COVID-19 kufikitsa chiwerengero cha anthu omwe apezeka ndi nthendayi mdziko muno pa 203. Undunawu wati 92 mwa anthuwa, apezeka atayezedwa kuchokera mu bus zomwe zafika mdziko muno kuchokera mdziko la South Africa. Anthu asanu ndi awiri (7) akuti ndi madalaivala a truck ndinso ena omwe ayezedwa pa malo ochitira chipikisheni a m’boma la Mwanza. Anthu atatu akuti apezekera mu mzinda wa Lilongwe. Pakadali pano anthu anayi anamwalira kale ndi nthendayi mdziko muno, 42 achira ndipo 157 adakadwalabe.",https://www.radiomaria.mw/anthu-atsopano-102-apezeka-ndi-coronavirus/,"May 28, 2020",Izahaki Mwacha
Bambo Stanislaus Chinguwo Amwalira,"Mwambo woyika m’manda thupi la malemu bambo Stanislaus Chinguwo, uchitika loweruka likudzali pa 30 May, 2020 ku Limbe Cathedral mu arkidayosizi ya Blantyre. Malemu bambo Chinguwo Bambo Chinguwo amwalira m’bandakucha wa lero lachinayi pa 28 May, 2020 ku chipatala cha Mwaiwathu mu mzinda wa Blantyre. Mwambo wa maliro ukuyembekezeka kudzayamba 10 koloko m’mawa, motsogozedwa ndi arkiepiskopi wa arkidayosiziyo Ambuye Thomas Luke Msusa, omwenso ndi wapampando wa bungwe la maepiskopi a mpingo wa katolika mdziko muno la Episcopal Conference of Malawi (ECM). Chikalata chomwe likulu la mpingo wa katolika latulutsa chati mawa sikukhala kusonkhana ndi kuchita mapemphero ndipo m’malo mwake ansembe komanso akhristu akupemphedwa kuti adzipemphelera malemu bambo Chinguwo m’makomo mwawo kuti mzimu wawo uwuse mu mtendere. Malemu bambo Stanislaus Chinguwo anabadwa pa 19 January mchaka cha 1969 ndipo amachokera ku Namlenga parish mu arkidayosiziyo.",https://www.radiomaria.mw/bambo-stanislaus-chinguwo-amwalira/,"May 28, 2020",Izahaki Mwacha
MOAM Yati Ogwiritsa Ntchito Mitengo ya Minibus Yosavomerezeka Anjatidwe,"Bungwe la eni minibus m’dziko muno la Minibus Owners Association of Malawi lati madalaivala omwe akugwiritsabe ntchito mitengo yokwera yomwe ndi yosavomerezeka ndi bungweli akuyenera kuti anjatidwe kamba koti kumeneku ndikuba. Okwera minibus akulipirabe modula Wapampando wa bungweli Felix Mbonekera ndi yemwe wanena izi poyankhapo pa nkhawa zomwe a Malawi ochuluka ali nazo ndi kukwera kwa mitengo yokwelera ma minibus ngakhale kutsika kwa mafuta a galimoto kwachitika kawiri konse motsatana mdziko muno. Iwo ati bungwe lawo linakambirana zotsitsa mitengo yokwelera minibus pa 8 May ndipo ngati oyendetsa minibus-wa sanatsitsebe, ndiye kuti akuphwanya malamulo. “Kungoti pansewu pachuluka nyasi zambiri. Pali madalaivala ndi makondakitala ena osamva. Ife tinawauza kalekale kuti mitengo ikuyenera kutsika ndipo akuyenera kumata mitengoyo pa galasi kuti aliyense asanakwere azidziwa mtengo wake woyenera ndipo ngati pali ena omwe sakutero apolisi agwire ntchito yawo,” anatero a Mbonekera. M’mwezi wa March chaka chino, boma linakhazikitsa ndondomeko yochepetsa anthu okwera minibus pofuna kuchepetsa kufala kwa kachilombo ka Coronavirus ndipo kutsatira izi mtengo wokwelera minibus unakweranso ndipo pambuyo pake mtengo wa Mafuta unatsika kawiri konse zomwe zimapereka chiyembekezo kuti eni minibus atsitsanso mitengo yawo zinthu zomwe sizinachiyike mpaka padakalipano.",https://www.radiomaria.mw/moam-yati-ogwiritsa-ntchito-mitengo-ya-minibus-yosavomerezeka-anjatidwe/,"May 28, 2020",Izahaki Mwacha
Apempha Boma Ligule Zokolora za Alimi Msanga,"M’modzi mwa anthu omwe amalankhulapo pa nkhani za ulimi mdziko muno a Matiyasi Bonongwe apempha boma kuti lichite machawi pogula zokolora za alimi kuti dziko lino lisadzakhudzidwe ndi njala m’miyezi ikubwerayi. Zokolora za alimi zidakali mu nkhokwe zawo A Bonongwe anena izi polankhula ndi Radio Maria Malawi mu mzinda wa Lilongwe, pomwe padakali pano boma lakhala chete pa nkhani yogula mbewu monga chimanga. Iwo ati kusachitapo kanthu kwa boma pa nkhaniyi kuchititsa kuti mavenda agule chimangachi kwa alimi pa mitengo yosavomerezeka. “Mavuto oyambirira amene angachitike ndi okuti boma ligula chimanga chake mokwera komanso bomali ligula chimanga kwa mavenda osati kwa alimi kamba koti chimangachi chidzakhala chatha kwa alimiwo,” anatero a Bonongwe. Iwo apempha boma kuti litulutse ndalama ndipo libwere poyera kuwauza aMalawi kuti atulutsa mitengo ya chimanga ndi cholinga chakuti alimiwa adikire bomali.",https://www.radiomaria.mw/apempha-boma-ligule-zokolora-za-alimi-msanga/,"May 27, 2020",Izahaki Mwacha
Papa Apemhelera Mliri wa COVID-19 Loweruka,"Mtsogoleri wa Mpingo wa Katolika pa dziko lonse Papa Francisco akuyembekezeka kuchita mapemphero pofuna kuti mliri wa Coronavirus uthe. Papa anapempheleraponso anthu okhudzidwa ndi Coronavirus m’mbuyomu Malinga ndi malipoti a wayilesi ya Vatican, Papa achita mapemphero a kolona loweruka likudzali mogwirizana ndi malo oyera onse pa dziko lonse la pansi. Ndipo mutu wa mapemphero a Kolona’wa ndi “Kukhala okhulupirika mmapemphero limodzi ndi Amayi Mari Papa Francisco adzachita mapemphero a Kolona’wa pa Grotto la ku Lourdes lopezeka kulikulu la Mpingo ku Vatican. Mapempherowa omwe adzayambe nthawi ya 5:30 PM nthawi ya ku Rome yomwe ndi nthawinso ya ku Malawi adzauluka pompopompo (LIVE) pa wayilesi ya kanema ku dziko lonse la pansi. Pa nthawi ya mapempherowa ma grotto akuluakulu pa dziko la pansi adzalumikizananso ndi Papa Francisco kudzera pa makina a intaneti. Ma grotto’wa ndi Lourdes, Fatima, Lujan, Milagro, Guadalupe, San Giovanni Rotondo komanso Pompeii.",https://www.radiomaria.mw/papa-apemhelera-mliri-wa-covid-19-loweruka/,"May 26, 2020",Izahaki Mwacha
Bambo Wafa Atawombedwa ndi Galimoto ku Kasungu,"Bambo wina wa zaka 30 zakubadwa wa m’boma la Kasungu wafa atawombedwa ndi galimoto yomwe sikudziwika. Wachiwiri kwa wofalitsa nkhani za apolisi m’boma la Kasungu Sergeant Miracle Mkozi watsimikidza za ngoziyi poyankhula ndi Radio Maria Malawi. Iye wati bambo ngoziyi yachitika pamudzi wa Chitete m’bomalo ndipo zotsatira za kuchipatala zasonyeza kuti malemuyu, Masawu Ndawu wafa kaamba kovulala kwambiri mutu. “Kuno ku Kasungu mzibambo wa zaka 30 wafa ataombedwa ndi galimoto yomwe siikuziwika ndipo ngoziyi inachitika dzulo pa 25 May 2020 m’mudzi wa Chitete pafupi ndi chikwangwani cha chitukuko cha m’matauni,” anatero Mkozi. Sergeant Mkozi wati muthuyu wafa kamba kovulala kwambiri m’mutu ndipo apempha anthu oyendetsa galimoto kuti aziyima akachita Ngozi ponena kuti galimoto yomwe yachita izi siyinayime pa malopo.",https://www.radiomaria.mw/bambo-wafa-ataombedwa-ndi-galimoto-ku-kasungu/,"May 26, 2020",Izahaki Mwacha
HRDC Yati Kaphale Atule Pansi Udindo,"Bungwe lomenyera ufulu wa anthu mdziko muno la HRDC lawuza mkulu oyimira boma pa milandu (Attorney General) Kalekeni Kaphale kuti atule pansi udindo wake kamba kogwiritsa ntchito udindo wake molakwika. Akuti anagwiritsa ntchito udindo wake molakwika – Kaphale Wapampando wa bungweli Gift Trapence wanena izi pa msonkhano wa atolankhani omwe bungweli linachititsa lachiwiri mu mzinda wa Lilongwe. Izi zadza pamenenso mabwalo a milandu omwe ndi la zamalamulo komanso la Appeal, adanena kuti a Kaphale sadagwire bwino ntchito potenga gawo pa mlandu wa chisankho cha mtsogoleri wa dziko. Trapence: Tidikira pa 5 June Pakadali Pano, bungwe HRDC lati laimitsa kaye ganizo lake lochititsa ziwonetsero lachinayi pa 28 May kamba koti wapampando wa bungwe la MEC, Justice Dr. Jane Ansah adatula pansi udindo wawo koma lati lidikira mwachidwi kufikira makomishonala atsopano atasankhidwanso. “Paja timanena kuti tikupita ku nsewu kuti tiwumirize mayi Ansah kuti atule pansi udindo ndipo anatula komanso china timafuna a president kuti akhazikitse komishoni yatsopano kuti chisankho cha mtsogoleri wa dziko chisalephereke ndipo  tamva mneneri wa boma akuti komishoniyi isankhidwa pa 5 June ndipo ife tikudikira pa 5 June-po,” anatero Trapence. Iwo atinso Attonery General akuyenera kutula pansi udindo Kamba koti khoti linalamula kuti iyeyu samatha kugwira ntchito.",https://www.radiomaria.mw/hrdc-yati-kaphale-atule-pansi-udindo/,"May 26, 2020",Izahaki Mwacha
Msungwana Wafa Atangededwa ndi Mwala ku Dansi,"Apolisi m’boma la Chikwawa akusunga mchitolokosi bambo wina pomuganizira kuti akukhudzidwa ndi imfa ya msungwana wina wa zaka khumi, pa chipolowe chomwe chinabuka pa msika wina m’bomalo. Wachiwiri kwa wofalitsa nkhani za apolisi m’bomalo Sergeant Dickson Matemba wauza Radio Maria Malawi kuti bamboyu July Makwiza pamodzi ndi amzake ena, anakonza mwambo wa zovinavina pa msika wa Msangwe. Mkatikati mwa zochitikazi akuti panabuka mkangano pakati pa eni dansi komanso ovina ndipo mkuluyu anaponya mwala omwe unakafikira msungwanyu yemwe anakomoka ndipo wamwalira akulandira thandizo la chipatala. “Ataponya mwala umenewu unakamufikira msungwanayu yemwe anakomoka pamalo pomwepo ndipo anthu akufuna kwabwino anathamangira naye ku chipatala komwe wamwalira akulandira thandizo,” anatero Sergeant Matemba. Malinga ndi Sergeant Matemba, padakalipano mkuluyu ali m’manja mwa apolisi pamene akuyembekezeka kuti apite ku bwalo la milandu akayankhe mlandu wakupha omwe padakalipano amutsegulira kale.",https://www.radiomaria.mw/msungwana-wafa-atangededwa-ndi-mwala-ku-dansi/,"May 26, 2020",Izahaki Mwacha
Nsewu wa Kachulu Uyamba Ndondomeko Yachuma Ikadutsa – Botomani,"Boma latsimikizira anthu a mdera la Zomba Chisi kuti nsewu wopita ku Kachulu ku Nyanja ya Chilwa uyikidwa phula mu ndondmeko yaza chuma yomwe ikubwerayi chaka chino. Botomani: Nduna ya zachuma yanditsimikizira Nduna ya zofalitsa nkhani a Mark Botomani ndi omwe anena izi polankhula ndi Radio Maria Malawi. A Botomani omwenso ndi phungu wa kunyumba ya malamulo wa derali ati nduna ya zachuma yawatsimikizira kuti nsewu umenewu uyambidwa chaka chino. “Feasibility study inachitika kale miyezi yapitayo mwinanso munamva boma litalengezetsa kuti likufuna kampani yoti ipange zimenezo ndipo zinachitikadi. Ndakambirana kale ndi a nduna a zachuma ndipo anditsimikizira kuti nsewu umenewu awuyika mu ndondomeko ya zachuma yomwe ikubwerayi,” anatero a Botomani. Iwo ati nsewu-wu omwe ndi ochoka ku Zomba Airwing kudutsa kwa Govala ndi ofunika kwambiri kaamba koti ukupita komwe kuli nyanja yachiwiri kukula mdziko muno komanso ati kumalimidwa mpunga wochuluka.",https://www.radiomaria.mw/nsewu-wa-kachulu-uyamba-ndondomeko-yachuma-ikadutsa-botomani/,"May 26, 2020",Izahaki Mwacha
Anthu Okwiya Apha Munthu Pomuganizira Kuti Waba Mbuzi,"Bambo wina wa zaka 28 zakubadwa wa m’boma la Chikwawa, waphedwa ndi anthu ena okwiya pomuganizira kuti anaba mbuzi. Wachiwiri kwa wofalitsa nkhni za apolisi m’boma la Chikwawa Sergeant Dickson Matemba wati 11 koloko ya usiku wa tsikuli, mkuluyu Paul Fulyton amayendetsa njinga yamoto atanyamula mbuzi yokupha kale ndipo anthu ena a m’mudzi mwa Nsanjama atamufunsa anakanika kufotokoza bwino za komwe watenga mbuziyo. Izi zinachititsa kuti anthuwo ayambe kumumenya ndipo kenaka anamuyatsa iye pamodzi ndi njinga yamotoyo. Apolisi ndi a zachipatala anafika pamalopo ndipo zotsatira za ku chipatala ati zasonyeza kuti mkuluyu wafa kaamba kotaya magazi ambiri chifukwa cha kuvulazidwa m’mutu. Padakalipano apolisi m’bomalo achenjeza anthu kuti aleke kutengera malamulo m’manja mwawo ndipo m’malo mwake azikanena ku polisi nkhani iliyonse yomwe yachitika ku dera kwawo.",https://www.radiomaria.mw/anthu-okwiya-apha-munthu-pomuganizira-kuti-waba-mbuzi/,"May 25, 2020",Izahaki Mwacha
Katswiri Wauza Atsogoleri a Ndale Awerenge ndi Kumvetsa Kalata ya Maepiskopi a Katolika,"M’modzi mwa akatswiri pa nkhani za ndale mdziko muno George Phiri wapempha atsogoleri a ndale omwe akupikisana pa chisankho cha President chomwe chichitike mdziko muno posachedwapa kuti apeze kalata yomwe alempha maepiksopi a mpingo wa katolika, kuti ayiwerenge ndi kuyimvetsetsa bwino. Asayiwerenge ndi magalasi a chipembedzo chawo-Phiri Phiri yemwe ndi mphunzitsi wa phunziro laza ndale ku sukulu ya ukachenjede ya Livingstonia anena izi polankhula ndi Radio Maria pamene amathilirapo ndemanga pa chikalata chomwe maespikopi a mpingo wa katolika alemba chomwe chinawerengedwa lamulungu m’matchalitchi onse a mpingowu mdziko muno. Iwo ati kalatayi ikuyimilira a Malawi onse chifukwa yakamba mavuto ochuluka omwe anthu mdziko muno akukumana nawo. Iwo ati ndi pofunika kuti atsogoleri a ndalewa asawerenge kalatayi atavala magalasi azipembedzo zawo koma ayiwerenge ngati kalata yomwe ikuyimira mtundu wa anthu omwe akudandaula. “Maepiskopiwa inde ndi akatolika koma si anthu a ndale, komanso zomwe alembazi siza akhristu awo okha koma ndi zinthu zomwe zikukhudza aMalwi tonse. Atsogoleri a ndale ayipeze, ayiwerenge ndi kuimvetsa bwino kalata imeneyi kuti aziyigwiritsanso ntchito pa misonkhano yawo yokopa anthu yomwe azichita. Ayiwerenge ngati m’Malawi osati ndi magalasi a chipembedzo chawo ndipo akatero adziwa zomwe aMalawi akufuna,” anatero a Phiri. Mwazina a Phiri adzudzula mtsogoleri wa dziko lino polekelera nkhani yosankhana mitundu ndi zigawo ponena kuti mtsogoleri safunika kukhala ndi chigawo chake kapena kuti chipinda Kamba koti iyeyo amakhala mtsogoleri wa dziko lonse.",https://www.radiomaria.mw/katswiri-wauza-atsogoleri-a-ndale-awerenge-ndi-kumvetsa-kalata-ya-maepiskopi-a-katolika/,"May 25, 2020",Izahaki Mwacha
Chipembedzo cha Chisilamu Chayamikira Kalata ya Maepiskopi,"Bungwe lowona za ufulu wa anthu ku chipembezo cha chisilamu la Muslim Forum for Democracy and Peace, layamikira chikalata maepiskopi a mpingo wa katolika mdziko muno alemba momwe alankhulapo pa momwe zinthu zikuyendela mdziko muno. Kawinga ndi akuluakulu ena a bungwe la MFDP Mkulu wa bungweli Sheikh Jafah Kawinga wauza Radio Maria Malawi kuti ndi udindo wa mpingo kulankhulapo pa momwe zinthu zikuyenera kuyendera komanso momwe mzika zikuyenera kuchitira pofuna kukweza dziko lino. Sheikh Kawinga ati munthu ndi thupi ndi mzimu pamodzi choncho ndi koyenera kuti pamene mpingo ukupereka chiwuniko cha uzimu, pomweponso mpingo upereke zofunika ku thupi. “Mpingo ukuyenera kulankhulapo pamene zikuchita bwino komanso pamene zisakuchita bwino chifukwa ukakhala chete ndiye kuti ukugwirizana ndi zomwe zikuchitikazo,” anatero Sheikh Kawinga. Iwo adzudzulanso anthu ena omwe amanena kuti mpingo wa katolika ukulowelera ndale ponena kuti anthuwo sadziwa mbiri ya zipembedzo kaamba koti ati zimenezi zimachokera mu baibulo komans Q’uaran.",https://www.radiomaria.mw/chipembedzo-cha-chisilamu-chayamikira-kalata-ya-maepiskopi/,"May 25, 2020",Izahaki Mwacha
Papa Wathandiza Dziko la Zambia ndi Zipangizo Zolimbana ndi Coronavirus,"Mtsogoleri wa mpingo wa katolika pa dziko lonse Papa Francisco wapereka thandizo la zipangizo za mchipatala ku bungwe la ma episkopi a mpingowu m’dziko la Zambia. Papa Francisko kugwirana chanza ndi president wa dziko la Zambia Malinga ndi malipoti a bungwe la ma episkopi a mpingo wa matolika m’dziko la Zambia, Papa Francisco wapereka thandizoli lolemba kudzera mwa kazembe wake m’maiko a Zambia ndi Malawi Archbishop Giafranco Gallone. Imeneyi ndi imodzi mwa njira zosonyeza kukhudzidwa kwake komanso chidwi chake pa nkhondo yolimbana ndi mliri wa Coronavirus womwe wakhudza dziko lonse la pansi. Mu thandizoli muli zipangizo zothandiza anthu omwe akuvutika kupuma bwino kuti athe kupuma mosavutika (ventilators) komanso zozitetezera pothandiza anthu odwala nthenda ya Covid-19 pongotchula zochepa. Zipatala zitatu za Mpingo wa Katolika ku Zambia ndi zomwe zipindule ndi thandizoli. Zipatalazi ndi Cardinal Adam Memorial Hospital, Chilonga Mission Hospital komanso Saint Dominic Hospital. Papa Francisco wakhala akupereka ku maiko thandizo losiyanasiyana la zipangizo za mchipatala chiyambireni mliri wa Coronavirus. Pambali pa thandizo la zipangizo za mchipatalazi iye adakhazikitsanso thumba la ndalama zothandiza pa mliri wa Coronavirus ndipo Papa’yu adali woyamba kupereka thandizo la ndalama ku thumbali.",https://www.radiomaria.mw/papa-wathandiza-dziko-la-zambia-ndi-zipangizo-zolimbana-ndi-coronavirus/,"May 25, 2020",Izahaki Mwacha
Papa Wapereka Chilimbikitso ku Dziko la China,"Mtsogoleri wa mpingo wa katolika pa dziko lonse Papa Francisco watsimikizira akatolika a m’dziko la China kuli iye limodzi ndi akatolika pa dziko lonse ali nawo limodzi. Malinga ndi malipoti a wayilesi ya Vatican, Papa Francisco walankhula izi lamulungu ku likulu la mpingo wa katolika ku Vatican pa tsiku lomwe mpingo wa katolika mdziko la China umachita chaka cha nkhoswe ya dzikolo yomwe ndi Amayi Maria a ku Sheshan. Iye wati mpingo wa katolika pa dziko lonse umakhala pafupi ndi mpingo wa Katolika mdzikolo. Mu zolankhulalankhula zake lamulungu masana Papa Francisco wati mpingo wa Katolika ndi umodzi ndipo watsimikizira a Katolika m’dziko la China kui iye limodzi ndi a Katolika ena onse m’maiko osiyana-siyana ali nao limodzi pochita  chaka cha nkhoswe ya dzikolo yomwe ndi Amayi Maria a ku malo oyera kudera la ku Sheshan ku Shanghai. Iye wati Mpingo wonse wa Katolika uli nao limodzi m’chiyembekezo chao komanso mavuto awo. Papa Francisco wati ndi chikhulupiriro chake kuti Uthenga wa chipulumutso wa Yesu Khristu uputirira kuunikira onse okhulupirira wa Mulungu m’dzikolo. Iye wati ndi pemphero lake kuti akhristu m’dzikolo apitirira kukhala amodzi, a chimwemwe komanso olimba mchikhulupiriro chao. M’chaka cha 2007, Papa Benedicto 16 adalemba kalata kwa akhristu a Mpingo wa Katolika m’dziko la China kulengeza za tsiku lopempherera Mpingo wa Katolika m’dzikolo. Mapempherowa amachitika pa 24 May chaka chilichonse.",https://www.radiomaria.mw/papa-wapereka-chilimbikitso-ku-dziko-la-china/,"May 24, 2020",Izahaki Mwacha
Boma Lati Liyamba Kusunga Chiwerengero cha Anthu Ovutikisitsa,"Boma lati ndi koyenera kukhala ndi nambala ya anthu onse omwe ndi ovutikitsitsa mdziko muno. Makungwa: Pano tikupereka Mtukula Pakhomo Nduna ya za chiwerengero, mapulani ndi chisamaliro cha anthu mayi Mary Clara Mkungwa anena izi lachisanu ku Zomba pomwe amayendera ofesi yowona za kalembera ya National Statistical mu mzinda wa Zomba. Iwo ati kudziwa nambala ya anthuwa kuzithandiza kuti boma lidzitha kuwafikira anthuwa moyenera ndi thandizo losiyanasiyana lokhudza miyoyo yawo. “Unduna umenewu ukugwira ntchito zake bwino kwambiri chifukwa sitipeka. Mwachitsanzo panopa timapereka Mtukula Pakhomo pomwe padakali pano timapereka kwa mabanja 28, 800 ndipo tufuna tizidziwa ngati tikufikiradi anthu ovutikisitsa m’Malawi muno,” anatero mayi Makungwa. Iwo ati awoneytsetsa kuti undunawu ukuchita zinthu zoti anthu aziziwa kuti ulipo ndipo ukugwira ntchito yoyenera",https://www.radiomaria.mw/boma-lati-liyamba-kusunga-chiwerengero-cha-anthu-ovutikisitsa/,"May 24, 2020",Izahaki Mwacha
Maepiskopi Akatolika Awunikira Akhritsu Awo za Mtsogoleri Woyenera Kumusankha,"Maepiskopi   a mpingo wa katolika mdziko muno atulutsa kalata yomwe mwa zina yaunikira dziko ndi akhristu a mpingowu zina mwa zomwe akuyenera kudziunika pofuna kukonza maziko abwino a dziko ndi miyoyo yawo.  Kalatayi yayamba ndi mau a m’bukhu loyera kuchokera pa Mateyo mutu wa 20 kuyambira ndime ya 25 mpaka ya 27, pomwe pali mawu akuti “Yesu adawaitana ophunzira ake nawauza kuti  mukudziwa kuti olamulira amadyera anthu awo masuku pa mutu.  Koma pakati pa inu zisamatero ayi. Aliyense ofuna kukhala wamkulu akhale mtumiki wanu ndipo aliyense wofuna kukhala mtsogoleri pakati panu, akhale kapolo wanu.” Alemba chikalatacho-Maepiskopi aku Malawi Malinga ndi kalatayi yomwe mutu wake ndi kusindika za kufunika kosintha zinthu ndi kuyambanso moyo watsopano m’Malawi, yalimbikitsa anthu kuti atenge gawo posintha zinthu mdziko muno. “Chisankho chatsopano cha mtsogoleri wa dziko chomwe chikudzachi ndi njira imodzi yomwe aMalawi angasinthire zinthu zomwe zakhala zisakuyenda bwino. Ofunika kusankha atsogoleri okhawo omwe angathandize aMalawi kuti akhale amodzi ndi ogwirizana, ochita zinthu mwadongosolo, owopa Mulungu, olemekza malamulo a bwalo la milandu komanso osakondera chigawo kapena chipani,” chatero chikalatacho. Iwo adandaulanso ndi khalidwe losankhana mitundu lomwe lakhala likuchitika, zipolowe pa ndale komanso kuchuluka kwa katangale ndi kusalangidwa kwa anthu akaphwanya malamulo  ndipo alimbikitsa kampeni yamphamvu yothana ndi nthenda ya COVID-19. Kalatayi ndi ya namabala 26 kulembedwa ndi maepiskopi a mpingo wa katolika mdziko muno kuchokera mu 1961 pomwe analemba kalata yoyambilira.",https://www.radiomaria.mw/maepiskopi-akatolika-awunikira-akhritsu-awo-za-mtsogoleri-woyenera-kumusankha/,"May 24, 2020",Izahaki Mwacha
Chipani cha DPP Chati Chiyamba Misonkhano Yakathithi Posachedwa,"Mlangizi wa President pa nkhani za ndale a Francis Mphepo wati Chipani cha Democratic Progressive (DPP) chikhala chikuchita misonkhano yokopa anthu mwakathithi posachedwapa. Mphepo: Tikutsatira zomwe president wathu anatiuza A Mphepo anawuza Radio Maria Malawi kuti pakali pano chipani cha DPP chikutsatira zomwe adanena President Mutharika zoti anthu, asamakhale mothinana pofuna kupewa kachirombo ka Coronavirus. A Mphepo anati padakali pano wachiwiri kwa pulezidenti Mutharika pa chisankho cha pulezidenti chobwereza chomwe chikudzachi Atupele Muluzi akungopanga misonkhano yoyimayima pofuna kungocheza ndi anthu. “Ife tikutsatira zomwe President wathu Professor Arthur Peter Mutharika adanena kuti titsatire njira zopewera mliri umenewu wa Coronavirus. Ndiye sikuti tangokhala ayi tiyambapo kamepni yeneiyeni posachedwapa,” anatero a Mphepo. Mwapadera a Mphepo apempha atsogoleri ena a ndale kuti amvere ndi kutsatira malangizo a unduna wa zaumoyo pa kapewedwe pa mliri mwa Coronavirus pamene akuchita misonkhano yokopa anthu.",https://www.radiomaria.mw/chipani-cha-dpp-chati-chiyamba-misonkhano-yakathithi-posachedwa/,"May 23, 2020",Izahaki Mwacha
Chipatala cha Bangwe Chatsekedwa,"Chipatala cha Bangwe mu mzinda wa Blantyre chatsekedwa kutapezeka ogwira ntchito awiri omwe apezeka ndi kachilombo ka Coronavirus. Chikhala chotseka kwa masiku awiri Mkulu wa kuofesi yowona za umoyo mu mzindawo Dr. Gift Kawalazira watsimikiza za nkhaniyi polankhula ndi Radio Maria Malawi. Iye wati anthu onse ozungulira derali tsopano akuyenera kumakapeza thandizo la mankhwala ku chipatala cha Limbe m’masiku awiriwa, pomwe a zaumoyo akhale akupopera mankhwala mchipatalachi. Kawalazira: ogwira ntchito awiri apezeka ndi kachilomboka “Pa kawuniwuni yemwe tikuchita poyeza anthu tapeza kuti anthu awiri ogwira ntchito ku chipatala cha Bangwe apezeka ndi kachilombo ka Coronavirus. Choncho pa ndondomeko yake tikuyenera chipatalachi tichitseke tithiremo mankhwala kuti chiyambirenso kugwira ntchito pakatha masiku awiri,” anatero Dr. Kawalazira. Iwo ati akugwira ntchito yofufuza anthu onse omwe anakhudzana ndi azachipatalawa kuti nawonso ayezedwe ngati atenga kachilomboka. “Ogwira ntchito athu a zachipatala ndi ophunzira bwino ndipo nthawi zones amavala moziteteza kuti asapatsire ena matenda ndiye ngati pali anthu ena omwe akhudzana nawo, amenewo tiwafufuza kuti nawonso ayezedwe,” anatero Dr. Kawalazira.",https://www.radiomaria.mw/chipatala-cha-bangwe-chatsekedwa/,"May 23, 2020",Izahaki Mwacha
DPP Yalonjeza Kampeni ya Bata,"Chipani cha Democratic Progressive (DPP) chati chipereka uthenga wa chitukuko komanso woyanjanitsa a Malawi nthawi ino yokopa anthu pofuna kuti anthu akavotere mtsogoleri wa dziko lino Professor Arthur Peter Mutharika. Nduna ya zofalitsa nkhani a Mark Botomani ndi omwe anena izi lachinayi pa bwalo la zamasewero la Naisi m’boma la Zomba pomwe amakhazikitsa nyengo yokopa anthu ya chipani cha DPP m’bomalo. A Botomani ati anthu ayembekezere misonkhano yokopa anthu ya mtendere komanso kuyendera zitukuko zosiyanasiyana m’madera onse a m’boma la Zomba. “Kampeni ya chaka chino ndi yosiyana ndi ina yonse. Tikuyendera zitukuko, tikuchita door to door campaign. Nthawi yatha pano tsopano tikulowa kwambiri m’midzi tiwafotokozere anthu nkhani za chitukuko osati kutukwana kapena kunyozana,” anatero a Botomani. Iwo ati mgwirizano wa zipani za DPP ndi UDF ulibe mbiri ya ziwawa motero iwo apempha anthu kuti adzavotere mgwirizano wa zipani ziwirizi. Polankhulanso pa msonkhanowo, nduna yowona za kusasiyana pakati pa amayi ndi abambo yemwenso ndi phungu wa derail Grace Kwelepeta anati boma lamanga msika wa Songani komanso kumanga chipinda chophunzilira pa sukulu ya Kanjedza m’bomalo. Iye anatinso boma likuyembekezeka kumanga nsewu wa phula kuchokera pa Songani kukafika kwa Kasonga ndipo anapempha anthu kuti avotere mgwirizanowu kuti chitukukochi chitheke.",https://www.radiomaria.mw/dpp-yalonjeza-kampeni-ya-bata/,"May 23, 2020",Izahaki Mwacha
Papa Wati Masewero Olimbitsa Thupi Amabweretsa Umodzi Pakati pa Anthu,"Mtsogoleri wa mpingo wa katolika pa dziko lonse Papa Francisko wati masewero olimbitsa thupi amathandiza kubweretsa umodzi pakati pa wanthu. Papa walankhula izi lachitatu ku likulu la mpingo wa katolika ku Vatican pomwe amakumana ndi gulu la achinyamata a mdziko la Italy omwe amachita masewero othamanga. Iye wati masewerowa amathandiza kubweretsanso umodzi pakati pa anthu a zipembedzo zosiyanasiyana.  Patapita nthawi yaitali chisiyireni kukumana ndi anthu komanso magulu a anthu osiyana-siyana malinga ndi nthenda ya Covid 19, Papa Francisco lachitatu pambuyo pa zolankhulalankhula zomwe amachita pa tsikuli wakumana ndi gulu la achinyamata a m’dziko la Italy omwe amachita masewero othamanga athletics. Achinyamatawa amayenera kukhala ndi msonkhano wao msabatayi koma walephereka kaamba ka mliri wa Coronavirus. Papa Francisco wayamika achinyamatawa popeza kudzera mmasewero awo othamanga amathandiza kubweretsa chimwemwe kwa anthu ambiri omwe amaonerera masewero awo. Iye wauza achinyamatawa kuti masewero amathandiza kubweretsa umodzi pakati pa anthu a zipembedzo ndi zikhalidwe zosiyana-siyana komanso kuti masewero amabweretsa ubwenzi, umodzi komanso kuphunzira zina ndi zina zothandiza pa moyo wao. Masewero omwe achinyamatawa amachita amakonzedwa ndi bungwe lomwe limaona za masewero othamanga kulikulu la Mpingo ku Vatican lotchedwa Vatican Athletic Association komanso bungwe la m’dziko la Italy la masewerowa lodziwika pa chingerezi kuti Yellow Flames. Pambali pa masewerowa achinyamatawa amakhalanso ndi zogulutsagulitsa ndipo ndalama zake amathandizira odwala mchipatala.",https://www.radiomaria.mw/papa-wati-masewero-olimbitsa-thupi-amabweretsa-umodzi-pakati-pa-anthu/,"May 22, 2020",Izahaki Mwacha
Joyce Banda Wamema Anthu Aku Zomba Adzavotere Dr. Chakwera,"Mtsogoleri wakale wa dziko lino Dr. Joyce Banda wapempha anthu mdziko muno kuti akavotere mtsogoleri wa mgwirizano wa Tonse, Dr. Lazarus Chakwera pa chisankho chomwe chikudzachi. Mayi Banda anena izi lero pa msonkhano omwe anachititsa pa bwalo la zamasewero la Naisi m’boma la Zomba. Banda: Tizapitiriza kumangira nyumba anthu ovutika Iwo ati mgwirizanowu uli ndi mfundo zabwino monga kulemba ntchito achinyamata ochuluka, kumangira nyumba anthu ovutikisitsa komanso kuthetsa njala, mwazina. “Atsogoleri awiri onsewa agwirizana ndi nkhani imene ndimayikonda ine nkhani yomangira nyumba anthu ovutika, tizalembanso ntchito achinyamata oposa 1 million,” anatero Dr. Banda. Ndipo polankhulapo pa msonkhano omwewu wachiwiri kwa president wa chipani cha UTM, Dr. Micheal Usi wapempha atsogoleri a zipani zina za ndale kuti aleke kugwiritsa ntchito zipembedzo pofuna kukopa anthu kuti awavotere. “Chisankho ichi sitikukavotera a shehe kapena angaliba. Izi tikukasankha a tsogoleri oti ayendetse dziko lino osati zomwe ena akuganizazo,” anatero Dr. Usi. Enanso mwa atsogoleri a Tonse Alliance omwe analankhula pa mwambowu ndi wachiwiri kwa president wa chipani cha Malawi Congress (MCP) Sidik Mia komanso mtsogoleri wag ulu la ndale la Citizens for Transformation (CFT) Timothy Mtambo omwenso anapempha anthu mdizko muno kuti adzavotere mgwirizano wa Tonse pa chisankho chomwe chikudzachi.",https://www.radiomaria.mw/joyce-banda-wamema-anthu-aku-zomba-adzavotere-dr-chakwera/,"May 22, 2020",Izahaki Mwacha
President Mutharika Wavomereza Ansah Kuti Atule Pansi Udindo,"Mtsogoleri wa dziko lino Professor Arthur Peter Mutharika wavomereza mayi Dr. Jane Ansah SC kuti atule pansi udindo wawo ngati wapampando wa bungwe loyendetsa chisankho mdziko muno la Malawi Electoral Commission (MEC). Wazisiya-Ansah Lachinayi usiku, Dr. Ansah anafotokoza kuti walembera kalata akuluakulu omwe adamuika pa udindowu, za ganizo loti akufuna kuyima pa udindowu osati chifukwa chokakamizidwa, koma kuti ati amalemekeza malamulo. Ndipo polankhula ndi Radio Maria Malawi mneneri wa mtsogoleri wa dziko lino Mgeme Kalirani wati povomera ganizo la mayiyu, President Mutharika wati Dr. Ansah anali munthu okonda dziko lake. “Ndizoona kuti President Professor Arthur Peter Mutharika wavomereza khumbo la mayi Dr. Ansah SC chotula pansi undindo ngati chairperson wa bungwe la MEC. M’mawu awo a President ati mayi Ansah anali munthu wokonda dziko lawo komanso anagwira ntchito yotamandika ku bungweli ndipo awafunira zabwino pa ntchito zina zomwe azigwira pamene achoka pa udindowu,” anatero Kalirani. Chidwi cha anthu chili pa iye-Mutharika Pamenepa Kalirani wati president-yu achita machawi posankhanso munthu wina woti alowe m’malo mwa Dr. Ansah pokonzekera chisankho chomwe chikudzachi. “Sipatenga nthawi yaitali. Ntchito imeneyi a President ayithamangitsa kuti ichitike mwachangu potengera ndi chisankho chomwe chikubwerachi,” anatero a Kalirani. Mwazina Kalirani wati mtsogoleri wa dziko lino ali ndi mphamvu yolembanso ntchito makomishonala a bungwe la MEC omwe alipo pa dakalipano pamene contract yawo ifike kumapeto pa 5 June.",https://www.radiomaria.mw/president-mutharika-wavomereza-ansah-kuti-atule-pansi-udindo/,"May 22, 2020",Izahaki Mwacha
Anthu Ena Khumi Apezeka ndi Coronavirus Mdziko Muno,"Unduna  wa zaumoyo wati anthu ena khumi apezeka ndi kachirombo ka Coronavirus mdziko muno m’maola 24 apitawa.  Walengeza za nkhaniyi-Mhango Nduna mu undunawu a Jappie Mhango, awuza atolankhani mu mzinda wa Mzuzu kuti pa anthuwa, 9 ndi mzika za dziko lino pomwe m’modzi ndi mzika ya dziko la Tanzania. Anthu khumi omwe apezeka ndi nthendayi tsopano afikitsa chiwerengero cha anthu opezeka ndi nthendayi mdziko muno pa 82. “Anthu 8 apezeka ndi nthendayi atayezedwa mu mzinda wa Blantyre pomwe ena awonetsa mbiri yoti anatulukapo mdziko muno pomwe ena sanatulukepo. Anthu 127 mdziko muno akudikira zotsatira zawo atayezedwa ndipo anthu 2426 ndi omwe ayezedwa chiyambireni cha nthendayi mdziko muno,” anatero a Mhango. Padakali pano anthu 82 ndi omwe apezeka ndi kachilomboka mdziko muno, anthu atatu anamwalira, anthu 27 anachira ndipo anathu 52 adakadwalabe.",https://www.radiomaria.mw/anthu-ena-khumi-apezeka-ndi-coronavirus-mdziko-muno/,"May 22, 2020",Izahaki Mwacha
CWO Ikulingalira Njira Zoyendetsera Bungweli mu Nyengo ya COVID-19,"Bungwe la amayi mu mpingo wa katolika la Catholic Women Organisation (CWO) lati likulingalira za njira zatsopano zomwe zingathandize poyendetsera bungweli mu nyengo ino pomwe kwagwa mliri wa COVID-19. Wapampando wa bungweli mayi Prudence Kadiwa ati akuluakulu a bungweli akumana posachedwapa kuti akambirane za m’mene angayendetsere  bungwe-li mu nyengo ino ya mlili wa COVID 19. “Ngati arkidayosizi ya Lilongwe tikhala ndi msonkhano wathu loweruka likubwerali pa 23 May kuti tikumane ndi kukambirana zoyenera kuchita maka pa zomwe tinalephera kupanga mu nthawi yake,” anatero mayi Kadiwa. Mayi Kadiwa anawonjezeranso ponena kuti mliri wa Coronavirus wasokoneza mapulani ochuluka a ntchito za bungwe-li. “Mliri umenewu usatibwezeretse m’mbuyo pa moyo wathu wa chikhristu ifeyo ngati amayi.  Chikhulupiliro chathu chikuyenera chikule ndinthu ngakhale tili pa mavuto amenewa,” anatero mayi Kadiwa.",https://www.radiomaria.mw/cwo-ikulingalira-njira-zoyendetsera-bungweli-mu-nyengo-ya-covid-19/,"May 21, 2020",Izahaki Mwacha
Papa Wati Chilengedwe Chimamutengera Munthu Chifupi ndi Mulungu,Mtsogoleri wa mpingo wa katolika pa dziko lonse Papa Francisco wati chilengedwe chili ndi kuthekera komutengera munthu pafupi ndi mulungu.  Papa Francisco walankhula izi lachitatu ku likulu la mpingo wa katolika ku Vatican mu zolankhula zake zomwe amachita tsiku la chitatu lililonse. Iye wati chilengedwe chili ndi mphamvu yomutengera munthu pafupi ndi Mulungu popeza kudzera mu chilengedwe munthu amaona ulemerero ndi ukulu wa Mulungu. Papa Francisco waonjezeranso kunena kuti mapemphero ali ndi m’phamvu yotha kugonjetsa mavuto amene munthu amakumana nawo m’moyo uno.,https://www.radiomaria.mw/papa-wati-chilengedwe-chimamutengera-munthu-chifupi-ndi-mulungu/,"May 21, 2020",Izahaki Mwacha
HRC Yati Ithandiza Pomenyera Ufulu wa Ofalitsa Nkhani,"Bungwe lowona za maufulu a anthu mdziko muno la Human Rights Commission lati liwonetsetsa kuti likuthandiza pomenyera maufulu a wanthu pa ndondomeko ya zofalitsa nkhani kuti asapitilire kuphwanyidwa. Semphere: MACRA izibwera poyera Mkulu wa bungweli a Patrick Semphere wanena izi pambuyo pa mkumano womwe bungweli lachita ndi bungwe la loyang’anira nyumba zofalitsa nkhani mdziko muno la Malwi Communication Regulatory Authority (MACRA), komanso unduna wa zofalitsa nkhani. Iye wati bungwe la MACRA likuyenera kugwira ntchito mosakondera kuti ntchito yolemba ndikuwulutsa nkhani ipite patsogolo. “Pamene pali madandaulo a nyumba yowulutsa mawu ina, MACRA izibwera poyera ndi kuthandiza pa madandaulo amene alipo monga m’mene anthu amadandaulira anthu kwambiri nkhani ya mapologalamu a pa MBC,” anatero a Semphere. Pa zokambiranazi bungwe la bungwe la Human Rights Commission (HRC) lapempha bungwe la MACRA kuti lidzigawana malipoti a ntchito zawo ndi bunweli, komanso lilimbilitse mabungwe ena kuti adzigwira nayo  ntchito limodzi pofuna kuti ntchito zake zizikhala zokomera wina aliyense.",https://www.radiomaria.mw/hrc-yati-ithandiza-pomenyera-ufulu-wa-ofalitsa-nkhani/,"May 21, 2020",Izahaki Mwacha
Madise Walangiza Makomishonala Atule Pansi Maudindo Awo,"M’modzi mwa akatswiri pa nkhani za malamulo mdziko muno Dr. Sunduzwayo Madise walangiza makomishonala a bungwe loyendetsa chisankho mdziko muno la Malawi Electoral Commission (MEC) kuti atule pansi maudindo awo. Dr. Madise yemwenso ndi mphunzitsi wa za malamulo ku sukulu ya ukachenjede ya Chancellor amayankhula izi pothilirapo ndemanga pa zomwe wanena m’modzi wa ma Commissioner a bungwe la MEC, Dr. Jean Mathanga pa msonkhano wa atolankhani lachiwiri, pomwe anati sangatule pansi udindo wake pokhapokha contract yake itatha. Odziwa ntchito mdziko muno si okha-Madise Iwo awuza ma Commissioner kuti ntchito yomwe akugwira siyawo koma ndi yothandidza mtundu wa a Malawi choncho sipofunika kuti akakamilire kugwira ntchito. “Akuyenera kudziwa kuti ntchitoyi ndi yotumikira a Malawi ndipo ngati zavuta, yawavuta ndi ofesi ya ukamishonalayo osati alephera ndi iwowo ngati munythu ayi,” anatero Dr. Madise. Pamenepa Dr. Madise atinso ngati makomishonalawa akakamirebe kudzayendetsa chisankho chikubwerachi ndiye kuti padzakhalanso mpungwepungwe chifukwa anthu sadzawakhulupiliranso. “Apapa kukakamiraku akungopereka mpata wa mpungwepungwe winanso. Mdziko muno odziwa ntchito si okha ayi akanasiya maudindo ena ayendetsenso,” anatero Dr. Madise.",https://www.radiomaria.mw/madise-walangiza-makomishonala-atule-pansi-maudindo-awo/,"May 21, 2020",Izahaki Mwacha
Phungu Akufuna Anthu a Dera Lake Akhale ndi Luso la Malonda,"Phungu wa kunyumba ya malamulo mdera La Blantyre Malabada, Ishumael Rafik Mkumba wati akufuna kuti anthu a m’dera lake akhale ndi luso lochita malonda ngati njira imodzi yosungira ndalama. Mkumba: Anthu akhale ndi luso losunga ndalama Phunguyi yemwenso ndi wachiwiri kwa nduna ya za maphunziro ndi luso la sayansi, wanena izi polankhula ndi Radio Maria Malawi mu mzinda wa Blantyre. Iye wati potsatira kumusankha kukhala wachiwiri kwa nduna m’boma la m’gwirizano wa zipani za DPP ndi UDF akufuna kukwanilitsa nsanamira ya zipanizi pa nkhani za chitukuko. “Ifeyo a UDF ndi DDP timakhulupirira anthu kuti atukuke ndipo pamene timapanga mgwirizano uja sizinavute chifukwa zokhumba zathu zinali zofana,” anatero Mkumba. Iwo ati ngati dziko lisakuyenda bwino vuto si president koma vuto ndi MP chifukwa president amatuma MP kukawatumikira anthu ndipo ati awaphunzitsa anthu kuti azisunga ndalama moyenera.",https://www.radiomaria.mw/phungu-wa-blantyre-malabada-wati-afuna-dera-lake-mukhale-anthu-ochita-luso-ndimalonda/,"May 20, 2020",Izahaki Mwacha
Gulupa Mologeni Wapempha Akhristu Akonde Kuthandiza Radio Maria,"M’modzi mwa agulupa a Parish ya Ntcheu mu Dayosizi ya Dedza a Molisiyo Felix Mologeni apempha akhristu ampingo wa katolika kuti atenge udindo othandiza Radio Maria ndi zomwe ali nazo kuti uthenga wamulungu upite patsogolo. Mgulupa Mologeni amalankhula izi lamulungu lapitali ku tchalitchi la Machira mu parishi-yi pomwe akhristu akutchalitchili amajambulitsa maprograme osiyana-siyana ku wailesi-yi. Iwo ati wailesi-yi imasowa zambiri ndipo akhristu ndi udindo wawo kuithandiza ndi ndalama kapena kujambulitsa maprogramme osiyanasiyana ku wailesi-yi ngati njira imodzi yotenga nawo gawo patchito yofalitsa uthenga wabwino, yomwenso ndi ntchito ya wailesi-yi. “Ndi udindo wathu kuyithandiza Radio Maria njira ndipo njira ina yomwe tingaithandizire  ndi mapologalamu chifukwa uthenga wathu umveka pa dziko lonse lapansi,” anatero a Mologeni. Iwo ati ayamikira akhritsu akwa Machira Kamba kotenga nawo gawo popanga nawo mapologalamu omwe amamveka pa Radio Maria. Polankhulapo mkhala pampando wa tchalitchi cha Machira a Luka Fabiano anati ndi okondwa chifukwa achita mwayi ojambulitsa mapologalamu omwe wayilesiyi imaulutsa. “Kudzera mu pologalamu ngati imeneyi timaphunzira zinthu zosiyanasiyana zomwe akhritsu osiyanasiyana akuchita,” anatero a Fabiano.",https://www.radiomaria.mw/akhritsu-ampingo-wakatolika-ku-dedza-apemphedwa-kuthandiza-radio-maria/,"May 20, 2020",Izahaki Mwacha
Papa Wakhazikitsa Chaka cha Faustina pa Kalendala ya Mpingo,Mtsogoleri wa mpingo wa katolika pa dziko lonse Papa Francisco wakhazikitsa chaka Faustina Woyera pa kalendala ya mpingo. Malinga  ndi malipoti a wayilesi ya Vatican izi zadziwika kudzera mu kalata yomwe bungwe lowona za chipembedzo ndi ma sakramenti ku likulu la mpingo ku Vatican latulutsa tsiku lolemba pa 18 May. Chithunzithunzi cha Faustina Woyera Kalatayo yati Papa Francisco wakhazikitsa tsiku la 5 October pa kalendala ya mpingo wa katolika kuti likhale chaka cha Faustina Woyera. Bungwe loona za Chipembedzo ndi ma Sakramenti kulikulu la Mpingo ku Vatican (Congregation for Divine Worship and the Discipline of the Sacraments) lomwe limatsogoleredwa ndi Cardinal Robert Sarah lolemba pa 18 May lalengeza kuti Papa Francisco wakhazikitsa chaka cha Maria Faustina Kowalska pa kalendala ya Mpingo (Liturgical calendar). Malinga ndi kalata ya bungweli Papa Francisco wakhazikitsa tsiku la 5 October chaka chilichonse kukhala chaka cha Faustina Woyera. Chochititsa chidwi pa nkhaniyi n’chakuti nkhaniyi yadziwika pa 18 May tsiku lomwe Mpingo umakumbukira kuti papita zaka 100 pamene Papa Yohane Paulo Wachiwiri Woyera anabadwa ku Poland ndipo ndi Papa Yohane Paulo Wachiwiriyu yemwe adakhazikitsa Faustina kukhala Woyera m’chaka cha 2000. Faustina adabadwa m’chaka cha 1905 ku Poland ndipo anamwalira m’chaka cha 1938.Iye adali kukhala ndi asisitere a chipani cha Amayi Maria a Chifundo (Sisters of Our Lady of Mercy) Faustina adali kusinkhasinkha za chifundo cha Mulungu chotumphuka kudzera mwa Ambuye Yesu. Mapemphero osiyana-siyana a Chifundo cha Mulungu komanso laMulungu la Chifundo cha Mulungu (Divine Mercy Sunday) ndi zipatso za moyo wa Faustina Woyera yemwe anali Virgo.,https://www.radiomaria.mw/papa-wakhazikitsa-chaka-cha-faustina-kowalska-kukhala-pa-kalendala-ya-mpingo/,"May 19, 2020",Izahaki Mwacha
Akayidi 60 Omwe Anatulutsidwa Abweleranso M’manja mwa Apolisi,"Akayidi oposa 60 mwa omwe anatulutsidwa ku ndende za m’dziko muno masabata apitawa alinso m’manja mwa apolisi atapezeka akuchita za umbava ndi umbanda atangotulutsidwa. Mwapasa: Tinakhwimitsa chitetezo kwambiri Sabata zapitazo, boma linatulutsa akayidi oposa 1000 mu ndende za dziko lino ati pofuna kuchepetsa chiwerengero cha akayidiwa mu ndende-zi pofuna kuwatetedza ku mliri wa COVID-19. Mkulu wa apolisi m’dziko muno a Duncan Mwapasa, ati potsatira kutulutsidwa kwa akayidiwa apolisi anakhwimitsa chitetezo poyika njira zina za ukadaulo zotetezera anthu ndi katundu wawo “Nthawi iliyonse ku prison kukatuluka  anthu  pa pardon amakhalapo anthu 143 omwe atulutsidwa pa pardon nde umbanda umakwera kwambiri ndipo ife apolisi ngakhale tilipo ochepa tinaika ndondomeko zabwino zoti tikwaniritse kutumikira madera onse ndipo padakali pano anthu oposa 60 ndi omwe agwidwa tsopano,” anatero a Mwapasa.",https://www.radiomaria.mw/akaidi-60-omwe-anatulitsidwa-mdende-alimmanja-mwaapolisi/,"May 19, 2020",Izahaki Mwacha
"‘Papa Yohane Paulo Wachiwiri Anali Wokonda Kupemphera, Wachilungamo’","Mtsogoleri wa mpingo wa katolika pa dziko lonse Papa Francisco wati Papa Yohane Paulo Wachiwiri Woyera anali munthu wokonda kupemphera komanso wokonda chilungamo. Papa Yohane Paulo Wachiwiri Woyera Malinga ndi malipoti a wayilesi ya Vatican Papa Francisco walankhula izi lolemba ku likulu la mpingo ku Vatican pa Misa yokumbukira kuti papita zaka 100 pamene Papa Yohane Paulo Wachiwiri anabadwa. Iye wati Papa Yohane Paulo Wachiwiri ngati m’busa, anali wokonda kukhala pafupi ndi anthu, wokonda kupemphera komanso wokonda chilungamo. Lolemba pa 18 May Papa Francisco watsogolera Misa yomwe yachitikira pa manda a Papa Yohane Paulo Wachiwiri Woyera. Iyi inali Misa ya padera yothokoza Mulungu chifukwa cha mphatso ya mtengo wa patali ku dziko la pansi ya Papa Yohane Paulo Wachiwiri. Pa Misa’yo Papa Francisco wati Papa Yohane Paulo Wachiwiri anali m’busa yemwe amakonda nthawi zonse kukhala pafupi ndi anthu, wokonda kupemphera komanso wokonda chilungamo. Mulungu amakondadi anthu ake. Mulungu anayendera anthu ake zaka 100 zapitazo kudzera mwa mwana yemwe anabadwa ku Poland. Anakula nakhala wansembe, episkopi mpaka kukhala Papa. Zoonadi Mulungu amakonda anthu ake ndipo amawayendera anthu akewo, watero Papa Francisco pa Misa’yo. Papa Francisco wati Papa Yohane Paulo Wachiwiri anali wokonda kupemphera chifukwa anadziwa kuti ntchito yoyamba ya episkopi ndi kupemphera. Papa Yohane Paulo Wachiwiri anali wokonda kukhala pafupi ndi anthu n’chifukwa chake anayenda maulendo ambiri m’maiko osiyana-siyana kukalimbikitsa akhristu komanso kukasaka nkhosa zotayika ndipo iye watinso Papa Yohane Paulo Wachiwiri anali wokonda chilungamo kuonetsetsa kuti m’maiko muli mtendere komanso anali wa chifundo popeza chilungamo ndi chifundo zimayendera limodzi. Pomaliza Papa Francisco wati ngati lero anthu akukamba za chifundo cha Mulungu (Divine Mercy) ndi chifukwa cha Papa Yohane Paulo Wachiwiri. Papa Yohane Paulo Wachiwiri Woyera anabadwa pa 18 May, 1920 ku Poland. Iye anakhala Papa kwa zaka 27 kuyambira 1978 mpaka kumwalira kwake m’chaka cha 2005. Ngati Papa anayenda maulendo 104 m’maiko osiyana-siyana kuphatikizapo dziko la Malawi m’chaka cha 1989 kuyambira pa 4 mpaka 6 May.",https://www.radiomaria.mw/papa-wati-papa-yohane-paulo-wachiwiri-anali-munthu-okonda-kupemphera/,"May 19, 2020",Izahaki Mwacha
HRDC Yati Ichititsa Ziwonetsero Zatsopano Zokakamiza Ansah Kutula Pansi Udindo,"Bungwe lomenyera ufulu wa anthu la Human Rights Defenders Coalition (HRDC) lati lichititsanso ziwonetsero zokakamiza wapampando wa bungwe loyendetsa chisankho la Malawi Electoral Commission (MEC), Justice Dr. Jane Ansah komanso makomishonala onse kuti atule pansi maudindo awo. Trapence ndi Tembo (kumanja) Izi zanenedwa pa msonkhano wa atolankhani omwe bungweli linachititsa lolemba mu mzinda wa Lilongwe ndipo ati zionetserozi azikonza kuti zidzachitike pa 28 mwezi uno. Akulu-akulu a bungweli ati ndi odabwa kuti mpaka lero Dr Ansah sakutulabe udindo wawo ngakhale adanenetsa kuti adzatero ngati bwalo la milandu la Apilo litapezadi kuti sadayendetse bwino chisankho cha m’tsogoleri wa dziko cha chaka chatha. “Masiku apitawa akhala akunena kuti amadikira khoti ligamule ndipo khoti lagamula kuti sanayendetse bwino zisankho ndipo tikudabwa kuti mpaka pano sakusiya udindowu ndiye ife tikufuna tingowachotsapo tokha ndikuika munthu oti ayendetse bwino chisankho,” anatero Tembo. Iwo ati ngakhale kuli nthenda ya COVID-19 ziwonetserozi zichitikabe ndipo akhala akutsata ndondomeko zomwe a unduna wa zaumoyo akhazikitsa.",https://www.radiomaria.mw/bungwe-la-hrdc-lichititsa-ziwonwtsero-zokakamiza-jane-ansa-kutula-pansi-undindo/,"May 19, 2020",Izahaki Mwacha
Oyendetsa Sukulu Zoyima Pazokha Apempha Mutharika Atsekule Sukulu,"Akuluakulu oyendetsa sukulu zoyima pa zokha mdziko muno alembera kalata mtsogoleri wa dziko lino Peter Mutharika yomupempha kuti atsekulire maphunziro a msukulu zonse za mdziko muno pofika pa 1 June 2020 angakhale kachilombo ka Corona-Virus kakufalikirabe m’dziko muno. Kamange: Ufulu wa ana ukuphwanyidwa M’modzi mwa akulu-akulu omwe amayendesa sukulu zomwe si zaboma a Coxley Kamange ndiwo ayankhula izi ndi Radio Maria mu m’zinda wa Blantyre pambuyo pa mkumano wa akulu-akulu omwe akuyendetsa sukuluzi. A Kamange ati sukulu zikuyenera kutsegulidwa chifukwa ndondomeko zomwe boma lidakhazikitsa zophunzitsira ana kudzera pa makina a internet zikupindulira ana okhawo omwe ndi ochokera ku mabanja ochita bwino. “Ifeyo ngati ma directors a ma private schools m’Malawi muno tinakumana kuona kuti tiwapemphe a state president kuti atsegule sukulu chifukwa choti ufulu wa anawa ukuphwanyidwa,” anatero a Kamange. Iwo ati ana ambiri ayambanso kumapezeka m’misonkhano ya ndale zomwe zayambanso kupereka mantha kuti nawo atha kukhudzidwanso ndi muliriwu. Pamenepa akuluakulu oyendetsa sukulu zoyima pazokhawa awopseza kuti ngati mtsogoleri wa dziko linoyu sayankha pempholi  azachita ziwonetsero pa 5 June, 2020 limodzi ndi ophunzirawa pofuna kukakamiza mtsogoleriyu kuti ayankhe pempho lawoli.",https://www.radiomaria.mw/akulu-akulu-oyendetsa-sukuklu-zoyima-pazokha-alembela-kalata-amuthalika-kuwapempha-kuti-astegule-sukulu/,"May 19, 2020",Izahaki Mwacha
Ma CBO M’boma la Zomba Adandaula ndi Kutsekedwa Kwa Sukulu,"Mgwirizano wa mabungwe ang’ono ang’ono Community Based Organizations Network mdera la mfumu yaikulu Mwambo m’boma la Zomba wati kuyimitsidwa kwa sukulu chifukwa cha mliri wa Coronavirus mdziko kwachititsa kuti maphunziro asokonekere. Mlembi wa Mwambo CBO Network m’boma la Zomba a Josamu Stephano ndi omwe ayankhula izi pa mkumano wa mabungwewa komwe amakambirana zolimbikitsa ntchito yoteteza ana a mdelaro. A Stephano ati chifukwa cha kubwera kwa Coronavirus, ana ambiri atayilira kaamba koti akuganiza kuti sadzabweleranso ku sukulu ndipo ati padakalipano ana ambiri atenga mimba komanso ena akwatiwa kale. “Maphunziro ku dela lathu kuno asokonekera kamba koti ana ambiri tili nawo m’makomo ndiponso ana ambiri atayilira,” anatero a Stephano. Iwo adandaula kuti sukulu zikazatsegulidwa ana ambiri sazabwerera kamba koti ena akwatiwa ndipo ena mwaiwo atenga mimba. Poyankhulapo m’modzi mwa membala wa Mwambo Community Based Organization Network mayi Ethel Banda ati maphunziro ana ambiri a mderalo ayamba kupezeka ku malo omwera mowa komwe akuchita uhule. “Dziko la Malawi lakhuzidwa kamba koti ana ambiri maphunziro abwerera m’mbuyo ndipo atenga mimba pomwe sukulu imatilerera ana,” anatero mayi Banda.",https://www.radiomaria.mw/ma-cbo-mboma-la-zomba-adandaula-ndi-kutsekedwa-kwa-sukulu/,"May 18, 2020",Izahaki Mwacha
Brother Martinus Dariyo a FIC Amwalira,"A chipani cha Brothers of Immaculate Conception (FIC) mu arkidayosizi ya Blantyre, alengeza za imfa ya Brother Martinus Dariyo omwe anali mmodzi mwa akuluakulu a chipanichi mdziko muno. M’modzi mwa akuluakulu a chipanichi, brother Thomas Chikoti atsimikiza za imfa ya brother Dariyo omwe amwalira ku chipatala cha Mwaiwathu mu mzinda wa Blantyre atadwala nthenda ya khansa ya mmapapo. Mwambo oyika mmanda thupi la brother Dariyo omwe anali mphunzitsi opuma uchitika lachiwiri likudzali ku Mzedi Parish mu arkidayosizi ya Blantyre. “Iwowa kweni kweni komwe akuchokera ndi ku Indonesia ndipo anabwera kuno ku Malawi 1985     ndipo ntchito yawo inali ya uphunzitsi,” anatero brother Chikoti. Iwo ati a brother wa azayikidwa lachiwiri ku Mzedi Parish ndipo ati potsatira za nthenda ya COVID-19 iwowa azaperekezedwa ndi anthu ochepa osati gulu la anthu.",https://www.radiomaria.mw/brother-martinus-dariyo-a-fic-amwalira/,"May 17, 2020",Izahaki Mwacha
Chilima Wati Mafuta a Galimoto Akuyenera Atsikebe,"Wachiwiri kwa mtsogoleri wa dziko lino Dr. Saulos Chilima wati kutsika kwa mitengo ya mafuta a galimoto komwe kwachitika kawiri konse mdziko muno ndi kosakwanira poyerekeza ndi m’mene zinthu zilili pakadali pano. Chilima: Musagulitse mafuta pa mtengo wokwera Dr. Chilima omwe akuyima ngati wachiwiri kwa mtsogoleri wa chipani cha MCP, Dr. Lazarus Chakwera pansi pa Tonse Alliance pa chisankho chomwe chikudzachi amalankhula izi loweruka pa msonkhano okopa anthu omwe unachitikira pa bwalo la zamasewero la Kasungu Community. Iye wati akudziwa kuti boma likupeleka ma contract kwa anthu osavomerezeka kuti azibweretsa mafutawa mdziko muno kuti phindu lina lizipita ku chipani cha DPP ndipo wati izi zikuyenera kutha kuti mitengo ya mafutayi itsikebe. “Musagulitse mafuta pa mtengo odula, mutsitsebe anthu azisangalala chifukwa mukupatsana macontract ndi anthu amuchipata kuti akupatseni 4 million dollars kuti mupangire campaign,” anatero Chilima. Pamenepa Dr. Chilima alimbikitsa anthu kuti akavotere mgwirizanowu pachisankhochi kuti miyoyo yawo isinthe kumbali ya ulimi, ntchito za umoyo, za maphunziro, mwayi wa ma business ndi ntchito.",https://www.radiomaria.mw/chilima-wati-mafuta-a-galimoto-akuyenera-atsikebe/,"May 17, 2020",Izahaki Mwacha
Papa Wati Mulungu Ndi Tate Wa Anthu Onse,"Mtsogoleri wa Mpingo wa Katolika pa dziko lonse Papa Francisco wati Mulungu ndi tate wa anthu onse kotero akhristu si anthu amasiye. Malinga ndi malipoti a wayilesi ya Vatican Papa Francisco walankhula izi laMulungu pa Misa yomwe anatsogolera kulikulu la Mpingo ku Vatican. Iye wati pochoka pansi pano kupita kumwamba, Yesu Khristu adatsimikizira ophunzira ake komanso anthu onse kuti sakuwasiya ngati amasiye. Cholinga cha Papa Francisco pa Misa laMulungu m’mawa chinali kupempherera onse omwe amasesa m’mizinda ndi mmatauni, omwe amapita mnyumba za wanthu kuchotsa zinyalala komanso omwe amasamala mzipatala kuti muzioneka mwa ukhondo. Iye wati anthu awa amagwira ntchito yaikulu ndipo yofunika. Pa Misa’yi Papa Francisco watsimikizira akhristu kuti iwo si anthu amasiye popeza Yesu Khristu akuchoka pansi pano adawatsimikizira ophunzira ake komanso okhulupirira onse za kubwera kwa Mzimu Woyera. Iye wati ndi Mzimu Woyera yemwe amapereka kuthekera kofikira Atate a anthu onse yemwe ndi Mulungu. Papa Francisco wati modekha ndi mwa ulemu mkhristu aliyense akuyenera kuchitira umboni za Utatu Woyera: Mulungu Atate, Mulungu Mwana komanso Mzimu Woyera. Ndipo mzolankhulalankhula zake laMulungu masana, Papa Francisco wakumbutsa aKatolika ndi anthu onse akufuna kwabwino kuti lolemba pa 18 May ndi tsiku lomwe Papa Yohane Paulo Wachiwiri Woyera adabadwa ndipo chaka chino padutsa zaka 100 kuchokera pomwe iye adabadwa. Iye wati patsikuli achita Misa pa manda a Papa Yohane Paulo Wachiwiri Woyera. Misa yomwe wachita Papa Francisco laMulungu ndiyomaliza kuiwulutsa pompopompo (LIVE) kudzera pa wayilesi ya kanema ndi makina a intaneti. Izi zili chonchi potsatira kutsekulidwa kwa matchalichi m’maiko ambiri kotero anthu azitha kumakapemphera mma tchalichi awo koma motsata ndondomeko zomwe zaikidwa zopewera ka chirombo ka coronavirus. Papa Francisco adalola kuti Misa yomwe amachita m’mawa tsiku lililonse iziuluka pompopompo pa kanema ndi makina a intaneti pofuna kuti anthu azipemphera nao potsatira kutsekedwa kwa ma tchalichi m’maiko ambiri kwa miyezi iwiri yapitayi.",https://www.radiomaria.mw/papa-wati-mulungu-ndi-tate-wa-anthu-onse/,"May 17, 2020",Izahaki Mwacha
"Papa Walimbikitsa Chikondi, Kulemekezana M’banja","Mtsogoleri wa mpingo wa katolika pa dziko lonse Papa Francisco wati chikondi komanso kulemekezana ndi zofunika m’banja. Papa Francisco walankhula izi lachisanu pa Misa yomwe anatsogolera ku likulu la Mpingo ku Vatican lomwe ndi tsiku loganizira ma banja pa dziko lonse. 15 May chaka chilichonse ndi tsiku loganizira ma banja pa dziko lonse, International Day of Families. M’mawu ake pa Misa yomwe anatsogolera pa tsikuli mtchalichi laling’ono la Casa Santa Marta, Papa Francisco watsindika kufunika kodzamitsa moyo wa chikondi chenicheni komanso kufunika kolemekezana pofuna kukometsa moyo wa banja. Lero ndi tsiku lomwe dziko lonse la pansi likuganizira ma banja tiyeni tipempherere ma banja onse kuti akule m’chikondi cha Ambuye komanso kuti kulemekezana ndi ufulu zikhazikike m’ma banja onse pa dziko la pansi, watero Papa Francisco pa Misa’yo. M’chaka cha 1993 bungwe la United Nations lidakhazikitsa kuti tsiku la 15 May likhale tsiku loganizira ma banja onse pa dziko la pansi ndi cholinga chofuna kuti maiko ndi mabungwe azitha kuunika momwe ndondomeko zosiyana-siyana zoyendetsera maiko zikhudzira moyo wa banja.",https://www.radiomaria.mw/papa-walimbikitsa-chikondi-kulemekezana-mbanja/,"May 16, 2020",Izahaki Mwacha
Chipatala Cha Pirimiti Chasankhidwa Kuti Chizisunga Odwala Nthenda ya COVID-19,"Chipatala cha Pirimiti chomwe ndi cha mpingo wa katolika mu dayosizi ya Zomba chasankhidwa ndi boma kuti chikhale ndi malo osungira anthu omwe angapezeke ndi kachirombo ka Coronavirus. Mkulu wa chipatalachi Sister Mary Njukuna atsimikiza za nkhaniyi poyankhula ndi Radio Maria Malawi. Iwo ati padakali pano ntchito yokonza malowa ilimkati ndipo ayamba kugwira ntchito posachedwapa, pamene boma komanso bungwe la Save the Children alonjedza kuti athandiza ndi zipangizo zogwiritsira ntchito monga mabedi, ma face mask, ma glovesi ndi zina zambiri. “Pirimiti inasankhiswa ndi boma kuti ikhale Isolation Center koma padakali pano siinayambe kutero popeza zipangizo sizinafike,” anatero Sister Njukuna. Iwo ati akuyemnekezera kulandira chithandizochi kuchokera ku boma komanso kwa mabungwe omwe si aboma.",https://www.radiomaria.mw/chipatala-cha-pirimiti-chasankhidwa-kuti-chizisunga-odwala-nthenda-ya-covid-19/,"May 16, 2020",Izahaki Mwacha
Anayi Anjatidwa Kamba Kochitira Chiwembu Mzika yaku Pakistan,"Apolisi ku Lilongwe amanga anthu anai omwe akuwaganizira kuti abera mzika in ya mdziko la Pakistan pachiwembu chomwe anayichitira. Watsimikiza za nkhaniyi-Benjamin Wachiwiri kwa mneneri wa apolisi m’boma la Lilongwe Sergeant Foster Benjamin wati amunawo, Farouk Rahim, Lenias Wright, George Kasabola ndi Sautso Mandala awamanga lachinayi powaganizira kuti anaba ndalama zokwana 400 sauzande kwacha komanso lamya zammanja za ndalama pafupifupi 470 sauzande kwacha usiku wa pa 27 April chka chino. Sergeant Benjamin wati pakadali pano anthuwa awuvomela mlanduwu, ndipo apolisi akupitiriza kufufuza anthu ena omwe anali limodzi ndi akubawa omwe sanapezeke. Farouk Rahim wa zaka 33 ndi wa m’mudzi mwa Mazengela mdera la mfumu yaikulu Malengachanzi m’boma la Nkhotakota, Lenias Wright wa zaka 30, ndi wa m’mudzi mwa Michenga mdera la mfumu yaikulu Mabuka ku Mulanje, George Kasabola wa zaka 30 ndi wa m’mudzi mwa Moyo mfumu yaikulu Phambala komanso Sautso Mandala wa zaka 40 zakubadwa, ndi wa m’mudzi mwa Chikadya kwa mfumu yaikulu Ganya m’boma la Ntcheu.",https://www.radiomaria.mw/anayi-anjatidwa-kamba-kochitira-chiwembu-mzika-yaku-pakistan/,"May 16, 2020",Izahaki Mwacha
Makhansala Awiri a Khonsolo ya Ntcheu Alowa UTM,"Mtsogoleri wa chipani cha UTM yemwenso ndi wachiwiri kwa mtsogoleri wa dziko lino Dr. Saulos Chilima wapempha anthu a m’boma la Ntcheu kuti adzavotere mgwirizano wa Tonse Alliance kuti dziko lino lipite patsogolo. Dr. Chilima omwe akuzayimira ngati wachiwiri kwa Dr. Lazarus Chakwera pa chisankho chomwe chikubwerachi amayankhula izi paulendo wawo woyimayima omwe amachititsa lachisanu m’boma la Ntcheu. Chilima kutsindika mfundo pa umodzi mwa misonkhano yomwe anachititsa Iwo awuza anthu kuti iwo pamodzi ndi anzawo agwirizana kuti adzakhazikitse thumba la ndalama zokwana75 billion yomwe cholinga chake chidzakhala kuthandiza anthu m’maboma onse kupeza ngongole zopangira mabusiness osiyanasiyana. “Boma lililonse lizapatsidwa 1 billion ngati thuma lothandiza anthu ozungulira bomalo kutennga ngongole,” anatero Dr. Chilima. Iwo atinso azamalizitsa bwalo la zamasewero komanso nsewu wa Tsangano-Mwanza zomwe zinayima, komanso kusitsa fetereza ndi kupereka malipiro kwa athu oyambira zaka 65 kupita mtsogolo. Pa mwambowu, chipani cha UTM chalandira makhansala awiri a khonsolo ya boma la Ntcheu komanso anthu ena ochuluka omwe onse atuluka chaipani cha Democratic Progressive (DPP) ndi kulowa chipani cha UTM",https://www.radiomaria.mw/makhansala-awiri-a-khonsolo-ya-ntcheu-alowa-utm/,"May 15, 2020",Izahaki Mwacha
Papa Walimbikitsa Umodzi Pakati pa Zipembedzo,"Mtsogoleri wa mpingo wa katolika pa dziko lonse Papa Francisco wati umodzi ndi ofunika pakati pa anthu a zipembedzo zosiyana-siyana. Malinga ndi malipoti a wayilesi ya Vatican Papa Francisco walankhula izi lachinayi, tsiku lomwe anthu a zipembedzo zosiyana-siyana anali ndi mapemphero opempha chithandizo cha Mulungu kuti mliri wa Coronavirus uthe. Lachinayi pa 14 May anthu a zipembedzo zosiyanasiyana pa dziko lonse la pansi anachita mapemphero opempha chithandizo cha Mulungu pa mliri wa Coronavirus. M’mawu ake pa tsikuli Papa Francisco watsindika za kufunika kwa umodzi pakati pa anthu onse angakhale asiyane zipembedzo ponena kuti anthu onse ndi ana a banja limodzi. Iye wati anthu akuyenera kupitiriza kupemphera kuti Mulungu amve kulira kwa anthu ake ndikuthetsa mliri wa Coronavirus ndipo wapitiriza kunena kuti aliyense ali ndi udindo poyetsetsa kuchitapo kanthu kuti mliriwu uthe. Papa Francisco wachenjeza kuti anthu omwe sadagwidwe ndi nthenda ya Covid 19 asanyadire kuti iwo ali pa bwino kapena kuti apulumuke koma akuyenera kuzindikira mavuto ena omwe mliriwu wabweretsa mwa chitsanzo pa nkhani ya maphunziro komanso chuma. Iye wati pambali pa mliri wa Coronavirus pali njala komanso nkhondo. Iye wati mavuto amenewa akusowa mapemphero a mphamvu kuti Mulungu achitire chisoni anthu ake. LaMulungu pa 3 May Papa Francisco adalengeza za mapemphero a zipembedzo zosiyana-siyana omwe achitika tsiku lachinayiwa pa 14 May potsatira ganizo la komiti yaikulu ya anthu ochokera ku zipembedzo zosiyana-siyana (Higher Committee of Human Fraternity) lomwe iye adavomereza loti pakhale mapemphero opempha chithandizo cha Mulungu kuti mliri wa Coronavirus womwe wakhudza dziko lonse la pansi uthe.",https://www.radiomaria.mw/papa-walimbikitsa-umodzi-pakati-pa-zipembedzo/,"May 15, 2020",Izahaki Mwacha
Zokonzekera za Mayeso a Katekisimu wa Ana Zatha,"Zokonzekera za mayeso a Katikisimu wa ana a Tilitonse omwe akuyembekezeka kuchitika loweruka pa 16 May kudzera pa Radio Maria Malawi, ati zafika kumapeto tsopano. Mkulu wa mu oofesi yowona za mabungwe a utumiki wa a Papa mdziko muno ya Pontifical Mission Societies (PMS) bambo Vincent Mwakhwawa, anena izi polankhula ndi Radio Maria Malawi mu mzinda wa Lilongwe. Iwo ati pakadali pano ofesi yawo yomwenso yakonza mayesowa,yaika chilichonse chofunikira patsikuli kuti lidzakhale lopambana kwa anawa. “Zokonzekera mayeso a ana omwe akuyembekezereka kuchitika pa 16 May zafika pamapeto ndipo mayesowo takonza komanso mphatso tayika mchimake,” anatero bambo Mwakhwawa. Iwo apempha makolo komanso ana kuti akonzekere bwino powerenga zomwe anaphunzira komanso makolo powagulira ma units okwanira kuti azatenge nawo gawo pa tsikuli.",https://www.radiomaria.mw/zokonzekera-za-mayeso-a-katekisimu-wa-ana-zatha/,"May 15, 2020",Izahaki Mwacha
Chakwera Wati aMalawi Aleke Tsankho,"Mwambo wokumbukira tsiku lomwe mtsogoleri woyamba wa dziko lino Ngwazi Dr. Hastings Kamuzu Banda anabadwa, wachitika dzulo ku City Center mu mzinda wa Lilongwe. Chilima, Chakwera pamwambo okumbukira Kamuzu wa chaka chino Polankhula pamwambowu, mtsogoleri wa mgwirizano wa zipani zotsutsa bom mdziko muno wa Tonse Alliance Dr. Lazarus Chakwera, ati aMalawi, akuyenera kutengera mtima wopanda tsankho womwe mtsogoleri woyambayu anali nawo. “Atsogoleri akuyenera kuti alolerane pogwira ntchito limodzi osati kunyozana,” anatero Dr. Chakwera. Mwazina akubanja kwa malemu Kamuzu Banda, ati ndi odandaula kuti boma silinapezeke nawo ku mwambowu. “Chaka chilichonse timatumiza makalata ku boma kuwayitana komanso kupempha chithandizo koma izi zaonetsa kuti atsogoleri a boma alibe nazo chidwi ndipo tikuthokoza malemu Bingu chifukwa cha tchuthi chimenechi chomwe anakazikitsa,’’ anatero a Kandodo. Iwo ati apitirizabe kuchita mwambowu chaka ndi chaka ngakhale a boma asamapiteko ndipo ati mwambowu upitirira loweruka ku Kasungu.",https://www.radiomaria.mw/chakwera-wati-amalawi-aleke-tsankho/,"May 15, 2020",Izahaki Mwacha
Papa Wapempha Atsogoleri a Maiko Kukweza Ntchito Zaumoyo,"Mtsogoleri wa mpingo wa katolika pa dziko lonse Papa Francisco walimbikitsa atsogoleri a maiko kuti achilimike pokweza ntchito za umoyo m’maiko awo. Malinga ndi malipoti a wayilesi ya Vatican Papa Francisco walankhula izi mu uthenga wake wa pa tsiku lomwe dziko la pansi limakumbukira ntchito za anamwino. 12 May chaka chilichonse ndi tsiku lomwe dziko lonse la pansi limaganizira ntchito za anamwino (International Nurses Day). Mu uthenga wake wa pa tsikuli womwe likulu la mpingo wa katolika ku Vatican latulutsa, Papa Francisco wati mliri wa Coronavirus waonetseratu poyera kuti tchito za umoyo m’maiko ambiri zili ndi mavuto aakulu. Pa chifukwa ichi iye wapempha atsogoleri a maiko kuti achilimike potukula ntchito za umoyo m’maiko awo pokhazikitsa ndondomeko zabwino kuti aliyense azitha kufikira chisamaliro choyenera cha chipatala mogwirizana ndi ulemerero womwe munthu aliyense alinawo. Papa Francisco wakumbutsa anthu mu uthengawu kuti bungwe la za umoyo pa dziko lonse lidakhazikitsa kuti chaka chino cha 2020 ndi chaka cha anamwino komanso azamba (International Year of Nurses and Midwives). Izi zili chonchi popeza tsopano papita zaka 200 pomwe mayi yemwe adayambitsa ntchito ya unamwino Florence Nightingale adabadwa. Iye adabadwa pa 12 May 1820. Mu uthengawu Papa Francisco wati unamwino ndi chiitanidwe chapadera chosowa kudzipereka kwa thunthu ndipo wapempha maiko kuti ayetsetsa kutukula miyoyo ya anamwino kuti naonso azigwira ntchito yao mokondwera. Iye wayamikanso azamba ponena kuti amagwira ntchito yokondweretsa Mulungu pothandiza kubweretsa mphatso ya moyo pa dziko la pansi.",https://www.radiomaria.mw/papa-wapempha-atsogoleri-a-maiko-kukweza-ntchito-zaumoyo/,"May 14, 2020",Izahaki Mwacha
Bungwe la Umodzi Community Lathandiza Zipatala za M’boma la Dedza,"Bungwe la Umodzi Community m’boma la Dedza lapereka katundu osiyanasiyana othandizira pa ntchito yolimbana ndi matenda a COVID-19 mzipatala zosiyanasiyana m’bomalo. Mkulu wa bungweli a Philimon Kavala ati bungwe lawo linagula katunduyu ndi ndalama zosachepera 3 Milion Kwacha ndi cholinga chothandizira boma polimbana ndi muliri-wu. Iwo ati bungwe lawo limagwira ntchito ndi anthu omwe anapezeka ndi kachirombo ka HIV omwe akuona kuti ali pa chiopsezo chachikulu kamba kakufika kwa ku matenda-wa. “Bungwe la Umodzi Community Development tikupanga project yomwe ikubweretsa anthu onse omwe anapezeka ndi kachilombo ka HIV. Titaona kuti anthu omwe amalandira mankhwala a ma ARV chitetezo chimakhala chotsika taganiza zothandiza ndi zipangizo zoyezera matenda a COVID-19,” anatero a Kavala. Iwo ati athandiza ndi katundu okwanira 3 million pomwe anagula ma thermometer, ma rechargerble batteries komanso ndowa.",https://www.radiomaria.mw/bungwe-la-umodzi-community-lathandiza-zipatala-za-mboma-la-dedza/,"May 14, 2020",Izahaki Mwacha
Ophuzira Msukulu za Ukachenjede Apempha Boma Litsegule Sukulu,"Ophunzira msukulu za ukachenjede mdziko muno alembera kalata boma ndi cholinga choti litsekule sukuluzi zomwe zinatsekedwa kaamba ka mliri wa Coronavirus. Sukulu ngati izi zinatsekedwa Mlembi wa bungwe la ophunzira msukulu wa ukachenjede zonse za mdziko muno Gospel Sulebati wauza Radio Maria Malawi kuti ophunzirawa abwera ndi ganizoli powona kuti sukulu ndi zotseka pamene anthu a ndale mdziko muno akuchita misonkhano yokopa anthu pokonzekera chisankho chomwe chikudzachi komwenso akumasonkhanitsa anthu ambiri malo amodzi. Pamenepa iye wati mu chikalatachi ayikamo ndondomeko zomwe akuti azikatsatira ngati boma lingavomere kutsekuladi sukuluzi. “Nkhani yaikulu ndi yoti tikufuna boma litsegule sukulu kamba ka zomwe tikuona kuti misonkhano ya ndale ikuchitika ndiponso ma border ndi otsegula,” anatero Sulebati. Iye wati malinga ndi kalata yomwe alembera bomali ati ndi okonzeka kutsatira njira zopewera matenda a COVID-19 sukuluzi zikatsegulidwa. Padakalipano unduna wa zamaphunziro sunayankhulepo kanthu pa nkhaniyi.",https://www.radiomaria.mw/ophuzira-msukulu-za-ukachenjede-apempha-boma-litsegule-sukulu/,"May 13, 2020",Izahaki Mwacha
Mayi Akagwira Ukayidi kwa Zaka Zitatu Kamba Kovulaza Ana Owapeza,"Bwalo la milandu ku Lilongwe lalamula mzika ina ya ku Rwanda Silvia Mukunoheri wa zaka 25 kuti akakhale ku ndende ndi kugwira ntchito ya kalavula gaga kwa zaka zitatu kamba kovulaza ana owapeza. Miyendo ya ana amene anavulazidwawo Malinga ndi woyimira boma pa milandu Sergeant Abigail Chirwa, pa 3 March chaka chino mayiyu adapezeka akukakamiza ana awiri omwe ndi owapeza kuti akwawe pansi pokhakhala dzuwa likuswa mtengo ati kamba kowononga shuga komanso mpunga. Atawonekera ku bwalo la milandu, Mukunoheri anawukana mlanduwu zomwe zinachititsa woyimira boma pa mulandu kuti abweretse mboni zinayi zomwe zinachititsa kuti mayiyu apezeka olakwa. Popereka chigamulo chake Magistrate Sarah Beza anati zomwe anachita mayiyu ndi zosemphana ndi gawo 254 la malamulo a dziko lino ndipo anamulamula kuti akakhale ku ndende ndi kukagwira ntchito ya kalavula gaga kwa zaka zitatu.",https://www.radiomaria.mw/mayi-akagwira-ukayidi-kwa-zaka-zitatu-kamba-kovulaza-ana-owapeza/,"May 13, 2020",Izahaki Mwacha
Gulu la Youth Decide Layankhulapo pa Ndale Zachipolowe,"Gulu la Youth Decide Campaign lati lili ndi nkhawa kuti zipolowe zomwe zikuchitika pa nkhani za ndale zitha kuchititsa kuti achinyamata ambiri asadzatenge nawo gawo pa chisankho chomwe chikudzachi. Kajoloweka: Apolisi akulephera kugwira ntchito yawo Mtsogoleri wa gululi Charles Kajoloweka amalankhula izi pa msonkhano wa atolankhani omwe gululi linachititsa lolemba mu mzinda wa Lilongwe. Iye wati ndi zomvetsa chisoni kuti nkhanizi zikukulira-kulira koma mtsogoleri wa dziko lino Peter Mutharika sakuchitapo kanthu, zomwe ati zikupeleka mafunso ochuluka. “Apolisi akulephera kugwira ntchito yawo posafufuza mokwanira za zipolowezi ndipo achinyamata atha kukhala ndi mantha osakaponya voti mu chisankho chomwe chikudzachi,” anatero Kajoloweka. Iye wapemphaso komiti ya kunyumba ya malamulo yowona za chitetezo kuti akumane ndi mkulu wa apolisi kuti apange njira zothana ndi zipolowezi.",https://www.radiomaria.mw/gulu-la-ydc-layankhulapo-pa-ndale-zachipolowe/,"May 13, 2020",Izahaki Mwacha
Papa Wapemphelera Anthu Amene Ntchito Zawathera Kaamba ka Coronavirus,Mtsogoleri wa mpingo wa katolika pa dziko lonse Papa Francisco wati ndi wokhudzidwa ndi anthu ambiri omwe ntchito zawo zatha kaamba ka mliri wa Coronavirus. Papa walankhula izi lolemba pa Misa yomwe anatsogolera ku likulu la mpingowu ku Vatican. Iye wati mliri wa Coronavirus wachititsa kuti anthu ambiri azivutika chifukwa choti ntchito zawo zatha. Mliri wa Coronavirus wabweretsa mavuto a nkhaninkhani kaamba koti malo ambiri a ntchito m’maiko osiyanasiyana sakuchita malonda kapena kupeza phindu mmene zikhalira nthawi zonse ndipo chifukwa cha ichi malo antchitowa akhala okakamizidwa kuchotsa ntchito anthu awo ena ogwira ntchito. Iye wati ndi wokhudzidwa akaganizira anthu ambiri omwe ntchito zao zatha malinga ndi mavuto omwe mliri wa Coronavirus wabweretsa mmalo ambiri ogwirira ntchito. Pa chifukwa ichi Papa Francisco wapempha anthu onse kuti alumikizane naye popempherera anthu omwe akusowa ntchito chifukwa ntchito zao zatha ndipo chifukwa cha ichi miyoyo yao ikuyenda mwa pendapenda chifukwa cha vuto la ndalama. Ku Malawi mliriwu wagwedezanso popeza malo ogwirira ntchito akhudzidwa ndi mliriwu. Mwachitsanzo sukulu zambiri zomwe si za boma zikuvutika kulipira aphunzitsi kaamba koti sukuluzi zimadalira ndalama zomwe ana amalipira kuti zithandize kulipira aphunzitsi koma padakali pano sukulu zonse ndi zotseka kaamba ka mliri wa Coronavirus.,https://www.radiomaria.mw/papa-wapemphelera-anthu-amene-ntchito-zawathera-kaamba-ka-coronavirus/,"May 13, 2020",Izahaki Mwacha
PMS Yakhutira ndi Ntchito Yophunzitsa ana a Tilitonse pa Radio Maria,"Ofesi yowona za mabungwe a utumiki wa a Papa mdziko muno ya Pontifical Mission Societies (PMS) yati ndi yokhutira ndi momwe maphunziro a mpingo pakati pa ana akuyendera kudzera pa Radio Maria Malawi. Mkulu wa ku ofesiyi bambo Vincent Mwakhwawa anena izi polankhula ndi mtolankhani wathu pomwe amathilira ndemanga pa za momwe maphunziro a ana Tilitonse akuyendera chiwakhadzikitsileni pa wailesiyi. Iwo apempha aphunzitsi a anawa pamodzi ndi makolo awo kuti adzipereke pa ntchito yolimbikitsa anawa kuti adzimvera ndi kutenga nawo mbai pa maphunzirowa kudzera pa Radio Maria. “Maphunziro amene tikuchita pa Radio Maria akupindula kwambiri kaamba koti mu nthawi ino yomwe kuli mliri wa Coronavirus ana sangathe kusonkhana pamodzi, choncho tikupempha makolo komanso ana onse kuti alimbikitse anawa kutenga nawo gawo mu maphunzirowa kudzera pa wailesi ya Amayi Maria,” anatero bambo Mwakhwawa. Mwazina bambo Mwakhwawa ati pambuyo pa maphuzirowa anawa azafunsidwa mayeso omwe ana amene azachite bwino azalandila mphoto zosiyanasiyana.",https://www.radiomaria.mw/pms-yakhutira-ndi-ntchito-yophunzitsa-ana-a-tilitonse-pa-radio-maria/,"May 12, 2020",Izahaki Mwacha
Papa Walimbikitsa Mgwirizano Pakati pa Maiko a ku Ulaya,"Mtsogoleri wa mpingo wa katolika pa dziko lonse Papa Francisco walimbikitsa  mgwirizano wabwino pakati pa mayiko a mu mgwilizano wa ku ulaya European Union (EU) pofuna kuthana ndi mliri wa Coronavirus. Malinga ndi malipoti a wayilesi ya Vatican, Papa wati ngati mayikowa atakhala pa mgwirizano wabwino ndiye kuti atha kulimbana bwino ndi mliriwu. Papa Francisco wati mgwirizano ndi wofunika kwambiri pakati pa maiko a mu bungwe la mgwirizano wa ku ulaya European Union kuti choncho maikowa athe kulimbana ndi nthenda ya Covid 19 yomwe ikuyamba ndi kachirombo ka Coronavirus, mliri womwe wavutitsa kwambiri dziko la pansi. Iye walankhula izi pano pomwe tsopano papita zaka 70 pomwe nduna yowona nkhani za kunja kwa dziko la France Robert Schuman pa 9 May 1950 idapereka mfundo zothandiza kubweretsa chitukuko komanso umodzi pakati pa maiko a ku ulaya itatha nkhondo yachiwiri ya padziko lonse la pansi. Papa Francisco wati ndondomeko zomwe Robert Schuman adayala zofuna kubweretsa chitukuko komanso umodzi ku Ulaya ndi mfundo zofunika kwambiri zoyenera kumazilingalira ngakhale masiku ano. Pamenepa mtsogoleri wa mpingo wa katolikayu watsindika za kufunika kwa mgwirizano wa atsogoleri a maiko a ku Ulaya maka pano pamene nthenda ya COVID-19 yavutitsa.",https://www.radiomaria.mw/papa-walimbikitsa-mgwirizano-pakati-pa-maiko-a-ku-ulaya/,"May 12, 2020",Izahaki Mwacha
Ana Awiri Afa pa Ngozi ya Moto ku Lilongwe,"Ana awiri a banja limodzi afa pa ngozi ya moto, omwe unagwira nyumba yomwe anagona, usiku wa lamulungu ku Area 36, mu mzinda wa Lilongwe. Watsimikiza za ngoziyo-Benjamin Wachiwiri kwa wofalitsa nkhani za apolisi mu mzindawu Sergeant Foster Benjamin watsimikiza za ngoziyi. Iye wati yachitika pomwe mayi wa nyumbayi usiku anapita ku msika kogulitsa mang’ina ndipo anasiya kandulo akuyaka pamwamba pa fridge. “Titha kutsimikiza kuti ana awiri afa pa ngozi ya moto yomwe yachitika dzulo usiku ku Area 36 mu mzinda omwe uno wa Lilongwe pomwe mayi wawo anawasiya kupita ku msika kukagulitsa mang’ina kamba koti anasiya kandulo yoyaka,” anatero Benjamin. Pamenapa Serageant Benjamin walangiza makolo ena kuti azisamala ana awo kuti apewe ngozi za mtunduwu.",https://www.radiomaria.mw/ana-awiri-afa-pa-ngozi-ya-moto-ku-lilongwe/,"May 12, 2020",Izahaki Mwacha
Bungwe la PAC lati Ansah Atule Pansi Udindo,"Bungwe la mgwirizano wa mipingo ndi zipembedzo la Public Affairs Committee (PAC) lapempha wapampando wa bungwe la MEC, Justice Dr. Jane Ansah kuti atule pansi udindo wawo monga analonjezera kuti azatero bwalo la milandu likadzapeza kuti sanayendetse bwino chisankho cha chaka chatha. Wangokhala chete pa nkhaniyi-Ansah Mneneri wa bungweli Bishop Dr. Gilford Matonga wauza Radio Maria Malawi kuti ndi zomvetsa chisoni kuti ngakhale bwalo la milandu lapeza kuti bungweli silinayendetse bwino chisankho, mayi Ansah ndi makomishonala ena sanalankhulepobe kanthu potengera ndi lonjezo lomwe anachita m’bunyomu pa nkhaniyi. Iwo ati monga mkulu wa mpingo komanso munthu wotsata za malamulo, Dr. Ansah akuyenera kutula pansi udindo wawo waulemu, kuti ena ayendetse chisankho chomwe chikudzachi. Matonga: Achite monga ananenera “Iwo mayi Jane Ansah ndi ma commissioner ena atule pansi udindo kusatira mawu omwe iwo  ananena kuti adzatula pansi udindo mabwalo a milandu onse akadzapeza kuti iwo sanayendetse bwino zisankho. Tikukhulupilira kuti iwo monga mkulu wa mpingo mzathu asunga mawu ake chifukwa akapanda kutero tidziwa kuti ali ndi zolinga zake ndipo salabadira a Malawi ndipo anthu sadzawakhulupiliranso,” anatero Bishop Matonga. Iwo ati Mayi Ansah ngati mstogoleri wa za malamulo komanso wa mpingo awonetse chitsanzo chabwino potsatira mawu awo omwe ananena kuti adzatula pansi udindo wawo.",https://www.radiomaria.mw/bungwe-la-pac-lati-ansah-atule-pansi-udindo/,"May 12, 2020",Izahaki Mwacha
CCJP Yadzudzula Mchitidwe wa Ziwawa pa Ndale Mdziko Muno,"Bungwe la chilungamo ndi mtendere la Catholic Commision for Justice and Peace (CCJP) lati ndi lokhudzidwa ndi m’chitidwe wa ziwawa pa ndale umene ukuchitika mdziko muno pomwe anthu ali mkati mokonzekera chisankho chatsopano cha mtsogoleri wa dziko lino chomwe chidzachitike pa 2 July chaka chino. Wasayinira chikalatacho-Chibwana Bungweli lanena izi kudzera mu chikalata chake chomwe latulusa podzudzula m’chitidwe-wu. Chikatatachi chati ndi zomvetsa chisoni kuti andale ena sakutenga nawo gawo pophunzitsa anthu owatsatira za kuipa kwa mchitidwe wa ziwawa zomwe zikuononga dziko lino. Bungweli lati mzika za dziko lino zikuyenera kuti ziwunike bwino andalewa pomwe akuyembekezeka kukaponya voti pa chisankho cha president wa dziko pa 2 July chaka chino. Mwazina chkalati chatsindika zina mwa ziwawa komanso zamtopola zomwe zachitika m’madera ena mdziko muno monga kuphwanyidwa kwa zipangizo za bungwe la MEC ku malo ochitira kalembera, kuwotchedwa kwa nyumba, komanso kuphedwa kwa anthu ena, zomwe anthu akuganizira kuti akuchita izi ndi a chipani cha Democratic Progressive (DPP).",https://www.radiomaria.mw/ccjp-yadzudzula-mchitidwe-wa-ziwawa-pa-ndale-mdziko-muno/,"May 11, 2020",Izahaki Mwacha
Ma CBO Aphunzitsidwe Kapewedwe ka Coronavirus-Kalambule,"Wapampando wa mabungwe ang’ono-ang’ono Community Based Organizations (CBO) opezeka m’dera la mfumu yayikulu Mwambo m’boma la Zomba, Frazer Kalambule wapempha boma ndi mabungwe kuti aphunzitse ma CBO za momwe angafalitsire mauthenga othandiza anthu kumvetsa bwino njira zopewera kachilombo ka Coronavirus. A Kalambule alankhula izi loweluka pa msonkhano wa akuluakulu a m’ma CBO komwe mwa zina amakambirana za momwe angagwilire ntchito zawo limodzi potukula madera awo ndinso polimbana ndi kufala kwa kachilombo ka Coronavirus komwe kakuyambitsa nthenda ya COVID-19. Iwo ati nthenda ya COVID-19 ikuwononga miyoyo ya anthu pa dziko lino lapansi kotero ndi kofunika kuti anthu okhala kumidzi adziwe mwachangu njira zopewera mthendayi pofuna kudzitetedza ku muliriwu. “Ndi kofunika kuti anthu akumidzi afikilidwe ndi mauthenga a kapewedwe ka nthendayi kuti kuno kwathu kasafale kwambiri. Ife ngati a CBO tinachiona chanzeru kuti titenge udindo wofalitsa njira zomwe tikumva zakapewedwe ka nthendayi m’madera akumidzi komwe timagwirakonso ntchito zathu,” anatero a Kalambule. Mwazina iwo apempha mabungwe komanso boma kuti awathandize ndi zipangizo zodzitetezera ku nthendayi monga mask, sopo komanso zosambira m’manja ndi ma glove kwa anthu a zaumoyo a m’madera kuti azigwiritsa ntchito komanso kugawira anthu ena.",https://www.radiomaria.mw/ma-cbo-aphunzitsidwe-kapewedwe-ka-coronavirus-kalambule/,"May 11, 2020",Izahaki Mwacha
Anthu Awiri Afa Atamira M’madzi ku Ntchisi,"Anthu awiri akuti apezeka atafa pa ngozi yomira m’madzi m’boma la Ntchisi. Malingana ndi wofalitsa nkhani za apolisi m’bomalo Sub Inspector Richard Kaponda, ngozi yoyamba idachitika pa 7 May pomwe mwana wa miyezi 6 adapezeka atafa atagwera m’madzi omwe anali mu beseni , ndipo izi zinachitikira m’mudzi wa Mwamulo, m’dera la mfumu yayikulu Malenga m’bomalo. Munthu wina amene wakhudzidwanso ndi imfa ya mtunduwu ndi bambo wina wamisala yemwe sakudziwika kwawo ndipo anapezeka atafera mu mtsinje wa M’dambo umene ukupezekanso m’mudzi mwa M’dambo m’dera la mfumu yayikulu Malenga m’boma lomwelo la Ntchisi ndipo izi zinachitika pa 8 mwezi omwe uno. Mwazina Sub-Inspector Kaponda wapempha anthu omwe ali ndi ana komanso anthu omwe ali ndi vuto la mu ubongo kuti aziwayang’anitsitsa zomwe akuchita pofuna kupewa imfa za mtunduwu.",https://www.radiomaria.mw/anthu-awiri-afa-atamira-mmadzi-ku-ntchisi/,"May 11, 2020",Izahaki Mwacha
Papa Wayamikira Asisiteli a Chipani cha Vincent De Paul,M’tsogoleri wa mpingo wa katolika pa dziko lonse Papa Francisco wayamikira asisiteri a chipani cha Vincent De Paul Woyera kamba ka ntchito yotamandika yomwe akhala akugwira ku likulu la mpingowu ku Vatican. Asisteri a chipani cha Vincent de Paul Woyera Papa Fransisco walankhula izi loweruka pa Misa yomwe anatsogolera kulikulu la mpingo ku Vatican. Iye wayamika asisiteliwa chifukwa cha ntchito yawo yomwe amagwira potumikira modzipereka ndimosatopa ndipo wati “Tiwapemherere kuti Mulungu awapatse chaulere kamba ka ntchito yomwe amagwira. Chakachi poyamba chimachitika pa 15 March koma chinasinthidwa ndipo chimachitika pa 9 May mu nyengo ya Pasaka.,https://www.radiomaria.mw/papa-wayamikira-asisiteli-a-chipani-cha-vincent-de-paul/,"May 10, 2020",Izahaki Mwacha
Kampani ya Terras Yati Itenga Gawo Pothana ndi Coronavirus,"Kampani yopanga mankhwala a za chilengedwe ya Terras yati ikufuna kutenga nawo gawo pothandiza anthu omwe apezekeka ndi kachirombo koyambitsa nthenda ya COVID-19 ngati njira imodzi yolimbana ndi nthendayi mdziko muno. Akuti ali ndi kuthekera kothandiza COVID-19 Izi zayankhulidwa pa msonkhano wa olemba nkhani omwe kampaniyi inachititsa loweruka pa 9 May mu mzinda wa Blantyre pamene yati ikufuna kugwira ntchito ndi boma maka kuti ifikire anthu omwe apezeka ndi nthenda-yi yomwe ilibe mankhwala ovomerezeka kufikira pano. Poyankhula pa mkumanowu mkulu owona za malonda mu kampaniyi Ronald Amos wati kuyambira pomwe mankhwala a chakumwa a Terras anayamba kugwira ntchito zaka zisanu ndi chimodzi zapitazo, anthu ambiri akhala akuthandizika ku matenda osiyanasiyana akamwa mankhwalawa, zomwe akuti ndi chitsimikizo choti pali kuthekera kothandizapo ngati boma lingawapatse mwayi",https://www.radiomaria.mw/kampani-ya-terras-yati-itenga-gawo-pothana-ndi-coronavirus/,"May 10, 2020",Izahaki Mwacha
Bungwe la MEC Layimitsa Kalembera wa Voti,"Bungwe loyendetsa chisankho m’dziko muno la Malawi Electoral Commission (MEC) lati latseka kalembera wachisankho yemwe anali mu gawo lachiwiri m’maboma ena a mdziko muno. Malinga ndi mneneri wa bungweli Sangwani Mwafuliwra, izi zadza kaamba ka chigamulo cha bwalo la apilo ndipo wati anthu tsopano azingopita ku malowa kukasinthitsa malo ovotera ngati anasintha dera lokhala komanso kukatenga chiphaso chatsopano chovotera ngati choyamba chinatayika. Mwafuliwra wati zimenezi zikutanthauza kuti anthu onse atsopano omwe alembedwa mu kaundula wa voti m’magawo awiri omwe achitika kale, sagwiritsidwa ntchito kaamba koti bwaloli lalamula kuti okhawo omwe analembetsa mkaundula wa voti chaka chatha ndi omwe ali oloredwa kuponya nawo voti pa chisankho chatsopanochi. “Potsatira chigamulo cha khoti chomwe chati oponya voti akhale omwe analembetsa chisankho cha 2019, ife a MEC tikulengeza kuti tasiya kuchititsa kalembelayu koma a malo onse akalemberayu akhala otsegula m’malo mwake anthu azitenga ziphatso zamlowa m’malo,” anatero Mwafulirwa. Iye wati omwe analembetsa mu gawo loyamba sawawerengera ndipo sakaponya nawo voti.",https://www.radiomaria.mw/bungwe-la-mec-layimitsa-kalembera-wa-voti/,"May 9, 2020",Izahaki Mwacha
Bambo Amangidwa Kamba Kopezeka ndi Chamba,"Apolisi m’boma la Chikwawa akusunga m’chitokosi bambo wina pomuganizira kuti wapezeka ndi chamba popanda chilolezo. Malinga ndi wachiwiri kwa m’neneri wa apolisi m’bomalo Sergeant Dickson Matemba, bamboyu ndi Blessings Dumpha wa zaka 32 yemwe anamangidwa pa msika wa Dyeratu potsatira chipikisheni chomwe apolisiwa amachita pa nthawiyo. Ndi choletsedwa Mkuluyu akuti anamupeza ndi mabola 142 a chamba mchikwama chake chomwe anaberekera. “Woganiziridwawa amangidwa pa 8 May pa msika wa Dyeratu pomwe apolisi amachita patrol ndipo anawapeza ndi chamba mu chikwama chomwe ananyamura,” anatero Sergeant Matemba. Iye wati oganiziridwayu akuyembekezereka kukaonekera ku khothi komwe atakayankhe mlandu opezeka ndi mankhwala ozunguza bongo popanda chilolezo.",https://www.radiomaria.mw/bambo-amangidwa-kamba-kopezeka-ndi-chamba/,"May 9, 2020",Izahaki Mwacha
Akagwira Ukayidi Kaamba Kodyetsa Mwana ‘Chimbudzi’,"Bwalo loyamba la milandu m’boma la Kasungu lalamula a Hickson Banda a zaka 26 zakubadwa kuti akakhale ku ndende ndi kukagwira ntchito  ya kalavulagaga  kwa zaka zitatu kamba kowapeza olakwa pa mlandu odyetsa chimbuzi mwana wake omupeza. Wachiwiri kwa wofalitsa nkhani za apolisi m’bomalo Sergeant Miracle Mkozi waudza Radio Maria Malawi kuti a Banda adapalamula mulanduwu pa 22 April ndipo mayi  a mwanayu atakatula nkhaniyi ku polisi ndi pomwe anamangidwa tsiku lomwelo. Popereka chigamulo chake First Grade Magistrate Damiano Banda adati zomwe adachita a Banda podyetsa mwana chimbudzi ndi zosemphana ndi gawo 240 la malamulo a dziko lino, choncho akuyenera kuti akagwira ukayidi kwa zaka zitatu kuti anthu ena atengerepo phunziro. “Panali pa22 April pomwe a Hickson Banda a zaka 26 anasiyiridwa mwana ndi akazi awo omwe anapita kuchigayo ndipo pobwera anapeza kuti mwanayo wadyesedwa bibi ndipo akaziwo anabwera kuzanena ku polisi,” anater Mkozi.",https://www.radiomaria.mw/akagwira-ukayidi-kaamba-kodyetsa-mwana-chimbudzi/,"May 9, 2020",Izahaki Mwacha
"Papa Wayamikira Mabungwe Red Cross, Red Cresent",Mtsogoleri wa mpingo wa katolika pa dziko lonse Papa Francisco wayamikira bungwe la Red Cross komanso Red Crescent chifukwa cha ntchito yotamandika yomwe mabungwewa amagwira. Papa Francisco walankhula izi lachisanu pa Misa yomwe anatsogolera kulikulu la Mpingo ku Vatican. Iye wayamika mabungwe awiriwa chifukwa chothandiza anthu pa nthawi ya mavuto osiyana-siyana. Papa wati Mulungu awatsitsire mabungwe amenewa madalitso chifukwa chogwira ntchito mwa toto moyo komanso walimbikitsa anthu kuti akhulupirire Mulungu popeza amakhala nawo pamene ali m’mavuto.,https://www.radiomaria.mw/papa-wayamikira-mabungwe-red-cross-red-cresent/,"May 9, 2020",Izahaki Mwacha
ECM Yalengeza Kuti Matchalitchi Atsegulidwenso,"Bungwe la maepiskopi a mpingo wa katolika mdziko muno la Episcopal Conference of Malawi (ECM) lalengeza kuti mapemphero ayambirenso kuchitika m’matchalitchi onse a mpingowu mdziko muno. Matchalitchi ngati awa ati atsegulidwenso Bungweli lanena izi kudzera mu chikalata chomwe latulutsa lero pa 8 May 2020 chomwe chasainidwa ndi maepiskopi onse a mpingowu mdziko muno. Maepiskopiwa ati akhristu akuyenera kuyambiranso kukumana m’matchalitchi ndi m’miphakati kuyambira lamulungu lomwe likudzali ndi kupitiriza zomwe amayenera kuchita koma motsata malamulo a ukhondo omwe unduna wa zaumoyo ukupereka pofuna kupewa nthenda ya COVID-19 Malinga ndi mkumano omwe anali nawo kuyambira lachiwiri pa 5 mpaka lachinayi pa 7 mwezi wa May 2020, ma episkopiwa ati aganiza zochotsa chiletso chomwe anayika kuti anthu asiye kukumana m’matchalitchi ndipo ati atamvetsera maganizo aanthu osiyana siyana kuphatikizapo a zaumoyo, awona kuti ndi bwino amvere maganizo a anthu poyambiranso kukumana koma motsata ndondomeko zomwe boma linakhazikitsa zopewera kufala kwa matenda a Coronavirus.",https://www.radiomaria.mw/ecm-yalengeza-kuti-matchalitchi-atsegulidwenso/,"May 8, 2020",Izahaki Mwacha
Pasakhale Oponya Voti Atsopano-Supreme Court,"Bwalo la Supreme lagamula kuti chisankho chatsopano cha president chichitikebe mdziko muno popanda anthu atsopano kutenga nawo gawo pa chisankhochi.  Bwaloli lanena izi mu chigamulo chake pomwe bungwe la MEC komanso chipani cha DPP anakasuma potsutsana ndi chigamulo chomwe bwalo la za malamulo linapereka kuti chisankhochi chichitike m’masiku 150 kuyambira pa 3 February chaka chino. Bwaloli lati anthu amene anaphwanyiridwa ufulu ndi amene anavota pa chisankho cha chaka chatha choncho palibe chifukwa choti anthu ena atsopano alembedwenso mu kaundula wa voti-yi. “Tawamenya 6-0 chifukwa adabwera koyamba kuti ayimitse mlandu anamenyedwa, ku constitution khoti anawakana ndipo apanso chimodzi modzi,” anatero Chilima. Iwo ati bwalo la mlanduli lagamulanso kuti onse omwe atakaponye voti ndi omwe analembetsa chaka chatha komanso anthu omwe atapikisane ndi omwe anali pa mndandandawu chaka chatha koma iwo ati sakubwelera m’mbuyo ndipo apitilira kuyenda limodzi ndi a Lazarus Chakwera a chipani cha MCP pa mlanduwu. Mchigamulocho bwaloli lalamula bungwe la MEC kuti libwenze ndalama zonse zomwe odandaula omwe ndi zipani za MCP ndi UTM, zawononga kuchokera pa chiyambi cha mlanduwu.",https://www.radiomaria.mw/pasakhale-oponya-voti-atsopano-supreme-court/,"May 8, 2020",Izahaki Mwacha
Radio Maria Malawi Yatsegulira Mariatona,"Mwambo otsekulira Mariatona ku Radio Maria Malawi, wachitika lero ku likulu la wailesiyi m’boma la Mangochi. Mwambowu watsekulidwa, utayimitsidwa kaye masiku apitawa chifukwa cha kubuka kwa mliri wa Covid-19. Miyambo ngati iyi siyichitika pa Mariatonayu A Director a wailesiyi, bambo Joseph Kimu, ati wailesiyi yachita izi kaamba koti imadalira thandizo la anthu kuti igwire ntchito zake, pamene mwa zina, imagwiritsa ntchito mwambo wa Mariatona, pomwe omvera amawonjezera kudzipereka kwawo popereka thandizo lawo, kuti ntchito zawailesiyi zidzipita patsogolo. “Monga mwachizolowezi chaka ndi chaka timachita Mariatona kupempha chithandizo kwa anthu popeza malamulo amatiletsa kuchita malonda ambiri pa wailesi m’malo mwake njira iyiyi ndi yomwe timapezera chithandizo,” anatero bambo Kimu. Iwo apempha akhritsu akufuna kwabwino kuti atenge mbali pothandiza wailesiyi popeza Mariatnayu asiyana ndi wa zaka za m’buyomu ndipo adalira kwambiri ma pologalamu a pawailesi osati kuyenda m’ma parish.",https://www.radiomaria.mw/radio-maria-malawi-yatsegulira-mariatona/,"May 8, 2020",Izahaki Mwacha
M’nyamata Anjatidwa Kamba Kopha Bwenzi la Mayi Ake,"Apolisi m’boma la Dedza amanga mnyamata wa zaka 22 zakubadwa kamba komuganizira kuti wapha bambo yemwe anali pa chibwenzi ndi amayi ake pambuyo posemphana maganizo. Malinga ndi m’neneri wapolisi m’bomalo Sergeant Cassimu Manda, malemuyi yemwe ndi Harold Sosola wa zaka 50 zakubadwa ndipo amachokera m’mudzi wa Chimpeni m’dera la mfumu yaikulu Chilikumwendo m’bomali akhala pa ubwenzi ndi mayi a m’nyamata-yu, zomwe zakhala zikuyipira m’nyamatayu ndipo atakumana ndi bamboyi akuti anayamba kumumenya modetsaa nkhawa mpaka kumupha. Malinga ndi Manda, izi zinachitika pa 1 May 2020. Padakalipano m’nyamata\yu akaonekera ku khothi kuti akayankhe mlandu wa kupha.",https://www.radiomaria.mw/mnyamata-anjatidwa-kamba-kopha-bwenzi-la-mayi-ake/,"May 8, 2020",Izahaki Mwacha
Kuwani Wati Alimbikitsa Mgwirizano Wake Ndi Anthu Akumidzi,"Mtsogoleri wa chipani cha Mbakuwaku Movement for Development (MMD) Peter Driver Sinosi Kuwani wati chipani chake chidzatukula miyoyo ya anthu a m’madera a kumidzi akazasankhidwa ngati mtsogoleri wa dziko lino pa chisankho cha president chomwe chichitike pa 2 July chaka chino. Kuwani amalankhula izi lachitatu mu mzinda wa Blantyre atamaliza kupereka zikalata zake zowonetsa chidwi chodzapikitsana nawo pa chisankhochi. Iye anati zipani zomwe anthu amadziona ngati ndi zikulu zikulu  m’dziko muno zilibe upangiri wabwino ofuna kupititsa patsogolo miyoyo ya anthu a m’madera akumidzi. “Ifetu a Mbakuwaku Movement of Development sitinayambe  zandale chifukwa choti tasowa chochita koma tufuna tikonze dziko pophwasula akamberembere,” anatero Kuwani. Ndipo iye wati ichi ndi chifukwa chake chipani cha Mbakuwaku chinakana kulowa mu mgwirizano ndi zipani zina pokonzekera chisankhochi.",https://www.radiomaria.mw/kuwani-wati-alimbikitsa-mgwirizano-wake-ndi-anthu-akumidzi/,"May 7, 2020",Izahaki Mwacha
Papa Wapempha Akhristu Ayike Chikhulupiriro Mwa Mulungu,Mtsogoleri wa mpingo wa katolika pa dziko lonse Papa Francisco wapempha akhristu mu mpingowu kuti ayike chikhulupiriro chawo mwa Mulungu kaamba koti ndi yemwe angathetse mavuto amwe amakumana nawo. Papa Francisco walankhula izi mu zolankhulalankhula zomwe amakhala nazo lachitatu lililonse ku likulu la mpingowu ku Vatican.  Iye wati ankhristu atengere chitsanzo cha Batumeyo wankhungu yemwe anachiritsidwa ku vuto losaona atakhulupilira yesu khristu choncho wapempha ankhristu kuti azikhala ndi chidwi choitana yesu khristu kuti awachiritse ku nthenda komanso mavuto omwe akukumana nawo potengera chisanzo cha Batumeyo-yu. Mwazina wati Yesu Khristu ndi yekhayo amene angawachotsere anthu mdima wa tchimo ndi kuwakhululukira.,https://www.radiomaria.mw/papa-wapempha-akhristu-ayike-chikhulupiriro-mwa-mulungu/,"May 7, 2020",Izahaki Mwacha
Bungwe la CHRR Ladzudzula Zipolowe pa Ndale,"Bungwe lomenyera ufulu wa anthu la Center for Human Rights and Rehabilitation (CHRR) lati ndi lokhumudwa ndi kukula kwa mchitidwe wa zipolowe pa ndale mdziko muno. Kudzera mu chikalata chomwe bungwe-li latulutsa, mkulu wa bungweli a Micheal Kaiyatsa ati ndi zomvetsa chisoni kuti otsatira zipani akuchitirana ziwembu mu njira zosiyanasiyana ngakhale munthu aliyense ali ndi ufulu wa chibadwidwe. Bungweli lalankhula izi potsatira zachiwembu zomwe otsatira zipani za UTM, DPP komanso MCP akumana nazo masiku apitawa. “Bungweli ndi lokhuzidwa ndi zamtopola zomwe zikuchitika mdziko muno ndipo lamulo likuyera kugwira ntchito,” anatero a Kaiyatsa. Iwo apempha atsogeleri a bungwe loyendetsa chisankho mdziko muno la MEC kuti awonjezere achitetezo m’malo olembetsera chizankho kuti nkhanzazi zichepe komanso apempha apolisi kuti agwire ntchito yawo moyenera.",https://www.radiomaria.mw/bungwe-la-chrr-ladzudzula-zipolowe-pa-ndale/,"May 7, 2020",Izahaki Mwacha
Bungwe la Save the Children Lati Lidzipereka Poteteza Ana ku Coronavirus,"Bungwe la Save the Children lati lidzipereka pothandiza boma pa ntchito yoteteza ana ku mliri wa Coronavirus. Mkulu wa bungweli mchigawo chakum’mwera a Thoko Bemu ndi omwe anena izi pamene bungweli limapereka zipangizo zosiyanasiyana zomwe zizithandizira ogwira ntchito pa chipatala cha Ntcheu polimbana ndi mliri wa COVID-19. Iwo ati ana ndi omwe amakhudzidwa kwambiri panthawi yomwe kwadza ngozi zadzidzidzi. “Pakachitika ngozi zadzidzidzi ana ndi omwe amachitidwa nkhaza, kusowa chakudya komanso chithandizo nde ife tikugwira ntchito imeneyi ya Child Protection mothandizana ndi boma,” anatero a Bemu. Mwazina bungweli likuyembekezera kuthandiza maboma asanu ndi imodzi a kum’mwera kwa dziko lino.",https://www.radiomaria.mw/bungwe-la-save-the-children-lati-lidzipereka-poteteza-ana-ku-coronavirus/,"May 7, 2020",Izahaki Mwacha
Mtambo Wati MEC Ikhazikitse Ndondomeko Zabwino,"Mtsogoleri wa gulu la ndale la Citizens for Transformation (CFT), Timothy Mtambo wati pakuyenera kukhala ndondomeko zabwino pa chisankho chomwe chikhudzachi kuti onse omwe akutenga nawo gawo adzakhutire ndi zotsatira zake. Iye amalankhula izi pa msonkhano wa atolankhani lachiwiri ku Lilongwe pomwe anatsindika pa zakufunika kwa chisankho chomwe chikudzachi. Mtambo: Mkulu wa NRB atule pansi udindo Mtambo wati mwachitsanzo, ndondomeko zina zomwe bungwe loyendetsa chisankho la MEC lidagwiritsa ntchito poponya chisankho cha chaka chatha zikuyenera kusinthidwa kuti pakhale njira zatsopano zomwe ati zitha kuthandiza kuti pasakhale zokayikitsa. Pamenepa a Mtambo ati ndizokhumudwitsa kuti pakhala pali mphekesera zoti ana achichepere akulembetsedwa mu kaundula wa bungwe la NRB ndi cholinga chofuna kubera chisankhochi ndipo wati mkulu wabungweli a Mackford Somanje atule pansi udindo wawo. “Mkulu wa NRB atule pansi udindo chifukwa cholinga chawo ndi chosokoneza chisankho osati kuthandiza a Malawi ndipo tikupempha kuti njira zomwe zakhazikitsidwa zikonzedwenso,” anatero Mtambo. Iye anawonjezera ponena kuti chisankho chomwe chikudzachi sicheyenda bwino pokhapokha makomishonala a bungwe la MEC atule pansi maudindo awo.",https://www.radiomaria.mw/mtambo-wati-mec-ikhazikitse-ndondomeko-zabwino/,"May 6, 2020",Izahaki Mwacha
Usi Wapempha Amalawi Alemekeze Mutharika Pomuchotsa pa Mpando,"Wachiwiri kwa mtsogoleri wa chipani cha UTM, Dr. Micheal Usi walangiza anthu mdziko muno kuti akavote pa chisankho chikudzachi ndi cholinga chochotsa President Peter Mutharika pampando. Dr. Usi amalankhula izi m’boma la Mangochi pamene amalandira a Yusuf Kusweje omwe anayimira ngati phungu mchipani cha UDF mdera lapakati m’boma la Mangochi yemwenso anali wachiwiri kwa mkulu wokopa anthu mchipanichi yemwe tsopano walowa chipani cha UTM ndi akuluakulu ena asanu ochokeranso ku UDF. Dr. Usi ati ulemu waukulu umene amalawi angapereke kwa President Mutharika ndi kukavota kuti asakhalenso mtsogoleri wa dziko lino ndipo azipuma. Pamenepa iwo ati kulowa kwa anthu mchipanichi kukuwonetsa poyera chikhulupiliro chomwe ali nacho mu utsogoleri wa Dr. Saulos Chilima. “Tachilandira bwino kwambiri ndipo chilichonse chimayang’ana mtsogoleri ndipo mmene zakhaliramu zasonyeza kuti anthu ayamba kuzindikira,” anatero Usi. Polankhulapo a Yusuf Kusweje ati achita kampeni yamphamvu m’boma la Mangochi ndi cholinga chakuti mgwirizano wa UTM ndi MCP upeze mavoti ochuluka m’bomalo.",https://www.radiomaria.mw/usi-wapempha-amalawi-alemekeze-mutharika-pomuchotsa-pa-mpando/,"May 6, 2020",Izahaki Mwacha
Chipatala cha Zomba Chayamba Kuyeza Nthenda ya COVID-19,"Chipatala chachikulu cha Zomba ati tsopano chili ndi kuthekera koyeza nthenda ya COVID-19 kuwonjezera chiwerengero cha malo oyezera matendawa kufika pa anayi mdziko muno. Chayamba kuyeza Coronavirus M’modzi mwa akuluakulu pa chipatala chachikulu cha Zomba a Antonio Kamanga, watsimikiza za nkhaniyi polankhula ndi Radio Maria Malawi. Mwazina iye wati padakali pano chipatalachi chakhazikitsa malo oyezera matenda (Labotale) omwe ayamba kale kugwira ntchito zake komanso malo osungirako odwala. “Chiyembekezo chinali chokuti ma sample katengedwa azipita ku Blantyre kukayezedwa koma padakali pano tizipanga konkuno tsopani,” anatero a Kamanga. Polankhulapo George Jobe yemwe ndi katswiri pa zaumoyo wati imeneyi ndi nkhani yabwino kumbali ya zaumoyo kamba koti  malo oyezera akuchuluka mdziko muno.",https://www.radiomaria.mw/11218-2/,"May 6, 2020",Izahaki Mwacha
"Chakwera, Kuwani Apereka Zikalata Zawo ku MEC, Chikomeni Wakanidwa","Mgwirizano wa zipani za Malawi Congress (MCP) ndi UTM wapereka zikalata zake zowayenereza kudzapikisana nawo pa chisankho chatsopano cha president chomwe chichitike pa 2 July chaka chino. Chakwera kulankhula atangopereka zikalata ndipo Chilima pambali pake Padakali pano zatsimikizika kuti Dr. Lazarus Chakwera a chipani cha MCP ndi omwe adzatsogolere mgwirizanowu pa chisankhochi. Mu kulankhula kwawo Dr. Chakwera ati ngakhale apereka zikalatazi, iwo ati sakuwakhulupirira ma komishonala a bungweli kuti angayendetse bwino chisankhochi. Wakanidwa-Chikomeni ndi mayi ake Ena mwa anthu omwe aperekanso makalatawa ndi a Peter Sinos Driver Kuwani a chipani cha Mbakuwaku Movement for Development (MMD) pomwe Ras Chikomeni David Chirwa amukana kamba koti sanakwanitse mfundo zina zomwe bungweli linakhazikitsa pamene m’busa Hadwick Kaliya sanapereke zikalata zake ndipo m’malo mwake wati agwira ntchito limodzi ndi mgwirizano wa MCP ndi UTM pamene a Shaib Mustafa a chipani cha New Vision for Development sanakwanitse kukapereka kamba ka zifukwa zomwe sizikudziwika.",https://www.radiomaria.mw/chakwera-kuwani-apereka-zikalata-zawo-ku-mec-chikomeni-wakanidwa/,"May 6, 2020",Izahaki Mwacha
Kwaya ya St. Paul ku Namame Parish Yayimitsa Ntchito Yokhazikitsa Chimbale,"Wapampando wa kwaya Saint Paul kuchokera ku St. Mary’s Namame Parish mu arkidayosizi  ya Blantyre, Sylvester June wapempha makwaya a mpingo wa katolika mdziko muno kuti akhale patsogolo potsatira njira zomwe boma komanso mpingo wakhazikitsa pofuna kupewa kutenga ndi kufalitsa kachilombo ka Coronavirus. A June anena izi pothilirapo ndemanga pa zakusintha kwa tsiku lomwe kwaya-yi inakoza kuti izakhazikitse chimbale chake cha nyimbo zowonera chotchedwa “Ndakutumani Ngati Nkhosa”.  Iwo ati pamene mpingo waletsa mikumano ya anthu ambiri pakamodzi makwaya nawonso atenge udindo wophunzitsa anthu za kuopsa kwa nthenda ya Covid 19 popewa kukhala mothinana. “Zoonadi tinali ndi malingaliro otulutsa chimbale chowonera mutu wake ndakutumani ngati nkhosa koma stopano zochitika zimenezi taziyimitsa malingana ndi mliri umenewu wa Coronavirus,” anatero a June. Mwazina iwo apempha anthu akufuna kwabwino kuti azawathandize pa nthawi yomwe azakhazikitse chimbale chimenechi.",https://www.radiomaria.mw/kwaya-ya-st-paul-ku-namame-parish-yayimitsa-ntchito-yokhazikitsa-chimbale/,"May 5, 2020",Izahaki Mwacha
Papa Walimbikitsa Mtendere wa M’banja,Mtsogoleri wa mpingo wa katolika pa dziko lonse papa Francisco wati mtendere komanso umodzi ndi zofunika m’banja komanso mu mpingo. Papa pa umodzi mwa maulendo ake oyendera anthu Papa Francisco walankhula izi lolemba pa Misa yomwe anatsogolera ku likulu la mpingo ku Vatican. Iye wati akudziwa bwino kufunika kwa umodzi komanso mtendere m’banja maka pano pamene mabanja ambiri ali m’nyumba zao pofuna kupewa nthenda ya COVID 19 yomwe yakhudza dziko lonse la pansi. Papa Francisco watinso umodzi ndi mtendere ndi zofunika mu mpingo pofuna popewa maphokoso ndi kugawikana ndipo Iye wati ndi pemphero lake kuti umodzi ndi mtendere zipitirire m’mabanja ndi mu mpingo momwe.,https://www.radiomaria.mw/papa-walimbikitsa-mtendere-wa-mbanja/,"May 4, 2020",Izahaki Mwacha
Ogwira Ntchito Mukhonsolo Ya Zomba Ayamba Kunyanyala Ntchito,"Ogwira ntchito ku khonsolo ya mu mzinda wa Zomba ayamba kunyanyala ntchito ati pofuna kukamiza akuluakulu a khonsoloyo ndi boma kuti liyankhe madandaulo awo. Wapampando wa anthu ogwira ntchito mu khonsolo ya mzindawu a Patrick Manyalo ati ogwira ntchito mu khonsoloyi ayamba kuchita izi pofuna kuti khonsolo iwapatse ndalama zawo zokhudza ndi dongosolo lopumira pa ntchito. “Pali zifukwa zinayi zomwe anthu akuchitira izi komanso kuphatikiza apo tikufuna kuti yemwe amatiyang’anira kuno achoke kamba koti samakhala khala muofesi,” anatero a Manyalo. Iye wati zina mwa zifukwazi ndi ndalama zimene zimawonjezeredwa ku malipiro awo a chaka chilichonse, kuphatikiza apo akufunanso kuti adzipatsidwa ndalama yapadera pomwe akugwira ntchito zokhudza ndi kulimbana ndi mliri wa COVID-19 ndipo chifukwa china ndi chakuti akufuna kuti boma lichotse mkulu woyendetsa ntchito za khonsolo ya tauni ya Zomba, a Charles Thombozi ati ponena kuti akulephera kugwira bwino ntchito za mu ofesi yawo. Koma m’neneri wa khonsolo ya mu mzindawu a Mercy Chaluma ati khonsoloyo idayamba kale kukonza ena mwa madandaulowa komanso akonza zokumana ndi kukambirana nawo.",https://www.radiomaria.mw/ogwira-ntchito-mukhonsolo-ya-zomba-ayamba-kunyanyala-ntchito/,"May 4, 2020",Izahaki Mwacha
Zigawenga Zapha Mlonda wapa Mlangeni ku Mangochi,"Apolisi m’boma la Mangochi akusakasaka anthu omwe apha bambo wina wa 74 zakubadwa yemwe amalondera malo ogona alendo a Mulangeni Holiday Resort ndi kubamo kanema wa mtundu wa Plasma. Wachiwiri kwa wofalitsa nkhani za apolisi m’bomalo Sub-Inspector Amina Tepani Daudi watsimikiza za nkhaniyi. Iye wati mulondayu ndi Fraction Chirombo wapezeka atafa kummawa kumaloku pomwe mkulu wa pamalopa anapeza magetsi omwe amakhala othima anali akuyakabe. “Ndizoonadi ife apolisi tikusakasaka zigawenga zomwe zapha mlonda wapa Mlangeni Holiday Resort komanso kuba kanema wa plasma,” anatero Daudi. Iye wati malipoti akuchipatala cha Mangochi atsimikiza kuti mkuluyu wafa kaamba kovulala kwambiri m’mutu.",https://www.radiomaria.mw/zigawenga-zapha-mlonda-wapa-mlangeni-ku-mangochi/,"May 4, 2020",Izahaki Mwacha
Ngozi Zapansewu M’boma la Ntcheu Zachepa ndi 53%,"Apolisi m’boma la Ntcheu ati akwanitsa kuchepetsa ngozi zapansewu ndi 53.8% m’miyezi itatu yoyambirira ya chakachi kuyambira January kufika March poyerekeza ndi nthawi ngati yomweyi chaka chatha. Chigalu: Takwanitsa kuchepetsa ngozi zapansewu Malinga ndi mneneri wa apolisi m’bomalo, Sub Inspector Hastings Chigalu, chaka chino mu nthawiyi kwachitika ngozi zokwana 23, ndipo pa ngozi-zi anthu 12 ndi omwe afa kusiyana ndi chaka chatha pomwe anthu 26 anafa pangozi 15 zomwe zinachitika mu nthawi ngati yomweyi. Iwo ati mu mwezi wa April chaka chino kunachitika ngozi zisanu ndi imodzi ndipo mwangozi-zi anthu asanu ndi omwe anataya miyoyo yawo pamene atatu anavulala. “Ndizoona kuti ife apolisi tikayamba chaka chilichonse timachigawa m’magawo atatu omwe pa miyezi iliyonse timaona mmene tagwirira ntchito ndipo chaka chino takwanisa kuchepesa miyoyo yawanthu omwe afera panseu. Iwo adandaula ndi milandu yakupha yomwe ati mchakachi yakwera ndi 9 pamene chaka chatha inali iwiri ndipo apempha anthu kuti agwire ntchito limodzi pa ntchito yolimbana ndi mavuto osiyanasiyana m’bomalo.",https://www.radiomaria.mw/ngozi-zapansewu-mboma-la-ntcheu-zachepa-ndi-53/,"May 4, 2020",Izahaki Mwacha
"Papa Wayamikira Ansembe, Madotolo Potumikira Anthu Modzipereka","Mtsogoleri wa mpingo wa katolika pa dziko lonse Papa Francisco wayamikira ansembe ndi madotolo chifukwa chotumikira anthu modzipereka. Malinga ndi malipoti a wayilesi ya Vatican Papa walankhula izi lamulungu ku likulu la mpingo ku Vatican, tsiku lomwe mpingo umachita chaka cha Yesu Khristu M’busa Wabwino. Papa Francisko Iye wayamikira ansembe’wa komanso madotolo chifukwa chokhala abusa abwino potumikira anthu modziyiwala iwo eni. M’mawu ake kumayambiriro a Misa yomwe anatsogolera mtchalichi laling’ono la Casa Santa Marta kulikulu la Mpingo ku Vatican, Papa Francisco wathokoza ansembe ndi madotolo chifukwa chotumikira anthu modziyiwala mpaka kuika miyoyo yao yomwe pa chiswe mu nyengo iyi yomwe dziko lapansi lili pa mliri wa Coronavirus. Iye wati potumikira anthu mwa toto moyo ansembe komanso madotolo’wa aonetsa kuti naonso ndi abusa abwino polola kuika miyoyo yao pa chiswe chifukwa chofuna kuthandiza anthu. Papa Francisco wati ansembe oposa 100 komanso madotolo pafupi 154 m’dziko la Italy lokha amwalira akutumikira anthu pa nthawi ya mliri wa Coronavirus kusonyeza poyera kuti ndi Abusa Abwino. Iye wati Yesu Khristu ndiye M’busa wabwino amene adalola kusenza machimo a anthu onse mpaka kutaya moyo wake pa mtanda pofuna kupulumutsa anthu. Iye wati abusa onse akuyenera kutengera chitsanzo cha Yesu Khristu. Papa Francisco sadabise mau ponena kuti achulukirenji abusa a chinyengo masiku ano amene cholinga chao mwa zina ndi ndalama komanso kufuna ma udindo. Koma iye wati chosangalatsa n’chakuti akhristu amadziwa kusiyanitsa pakati pa abusa enieni ndi abusa a chinyengowa. Iye wati m’busa akuyenera kumamvetsera komanso kudziwa nkhosa zake. Ndipo mu uthenga wake wa chaka chino pa za chiitanidwe, Papa Francisco wati Mpingo ukuyenera kupitiriza kulimbikitsa anthu kuti avomere chiitanidwe ku magawo osiyana-siyana a moyo wa chikhristu. Mu uthengawo iye watinso moyo uliwonse wa chiitanidwe usowa kulimba mtima, kupirira komanso kulimbika mmapemphero popeza zovuta nzambiri poyankha kuitana kwa Mulungu.",https://www.radiomaria.mw/papa-wayamikira-ansembe-madotolo-potumikira-anthu-modzipereka/,"May 3, 2020",Izahaki Mwacha
Munthu Wachitatu Wapezeka ndi Coronavirus ku Mzuzu,"Munthu wina watsopano wapezeka ndi kachilombo ka Coronavirus mu mzinda wa Mzuzu. Polankhula pa msonkhano wa atolankhani mu mzindawo, nduna ya zaumoyo a Jappie Mhango ati munthuyu ndi mtsikana wa zaka 20 yemwe amakhala mu mzinda wa Mzuzu ndipo ati alibe mbiri ina iliyonse yoti adayamba wapita kunja kwa dziko lino. Walengeza za nkhaniyi-Mhango Iwo ati padakalipano munthuyi amusiya kwayekha ndipo ogwira ntchito zaumoyo akufufuza anthu onse omwe amakhala pafupi ndi msungwanayu kuti nawonso awayeze ngati ali ndi kachiromboka. Ndunayi yati padakali pano chiwerengero cha anthu omwe apezeka ndi kachirombo ka Coronavirus mdziko muno chafika pa 39 ndipo Mwa anthu amenewa anthu 9 adachira ndipo atatu adamwalira zomwe zikutanthauza kuti anthu 27 ndi omwe akudwalabe nthendayi. Boma la Lilongwe ndi lomwe lili ndi chiwerengero chokwera kaamba koti anthu 23 ndi omwe adapezeka ndi kachiromboka ndipo awiri adamwalira, m’boma la Blantyre anthu 9 ndi omwe apezeka ndi kachiromboka ndipo m’modzi adamwalira, anthu atatu ndi a mu mzinda wa Mzuzu ndipo m’maboma a Zomba, Karonga, Nkhotakota ndi Chikwawa mudapezeka munthu m’modzi-m’modzi yemwe ali ndi kachilomboka.",https://www.radiomaria.mw/munthu-wachitatu-wapezeka-ndi-coronavirus-ku-mzuzu/,"May 3, 2020",Izahaki Mwacha
Apempha Achinyamata Asinkhesinkhe Mozama za Chiyitanidwe Chawo,"Achinyamata mdziko muno awapempha kuti adzipemphera komanso kusinkhasinkha mozama za chomwe iwo amafuna kudzakhala m’moyo. Mwakhwawa: Achinyamata apemphere zolimba Mkulu wamu ofesi yowona ntchito za mabungwe a Papa la Pontifical Mission Societies (PMS), bambo Vincent Mwakhwawa anena izi lero pomwe mpingo wakatolika umachita chaka cha kuyitanidwa. Iwo ati kupemphera komanso kusinkhasinkha mozama kungathandize achinyamatawa kuti avomere mayitanidwe awo mwanzeru. Ansembe, asisteri kukondwelera tsikuli zaka zam’mbuyomu “Tsiku limeneli mpingo unatipatsa achinyamata kuti apempherere ndipo asinkhe sinkhe zomwe akufuna azachite mtsogolomu chifukwa choti Mulungu ndi amene amatitsogolera nthawi zonse,” anatero bambo Mwakhwawa. Chaka chino zinthu zizinachitike monga nthawi zonse malinga ndi mmene dongosolo la tsikuli limayenera kukhalira kaamb ka mliri wa COVID-19.",https://www.radiomaria.mw/apempha-achinyamata-asinkhesinkhe-mozama-za-chiyitanidwe-chawo/,"May 3, 2020",Izahaki Mwacha
"Misa Malawi Yauza Boma, Zipani Zipewe Kulowelera Utolankhani","Bungwe lomenyera ufulu wa atolankhani mdziko muno la Misa Malawi lapempha boma komanso zipani za ndale kuti zipewe kulowelera ntchito ya atolankhani. Walemba chikalatacho-Ndanga Bungweli lanena izi kudzera mu chikalata chomwe latulutsa lamulungu pa 3 may 2020 lomwe ndi tsiku lokumbukira ufulu wa olemba nkhani pa dziko lonse World Press Freedom Day pachingerezi. Chikalatachi chati zipani zina zikugwiritsa ntchito molakwika atolankhani komanso nyumba zowulutsira mawu zomwe zikusokoneza ukadaulo weni weni pa nkhaniyi. Chikalatachi chomwe chasayinidwa ndi wapampando wa bungweli mdziko muno Tereza Temweka Ndanga chayamikira atolankhani komanso nyumba zowulutsa mawu mdziko muno kaamba kogwira ntchito yawo bwino pa chisankho chapatatu chomwe chinachitika mdziko muno pa 21 May 2019. Atolankhani kukondwelera ufulu wawo zaka zapitazo Ndanga wati ngakhale atolankhani akugwira ntchito yawo bwino komabe pali zinthu zina zomwe zikuyenera kuwunikidwa kuti ntchito ya atolankhani iyende bwino koposera mmene zilili padakalipano. Chikalatachi chati ndi kofunika kuti boma kudzera mwa nduna yazofalitsa nkhani ikhazikitse lamulo loti atolankhani azipeza mauthenga mosavuta la Access to Information, kukhala lamulo zomwe ati ndi zofunikanso kwambiri padakalipano pomwe pali mliri wa COVID-19 pomwe penanso pakuchuluka nkhani zabodza zokhudza mliriwu. Chikalatachi chati ndi zomvetsa chisoni kuti mchaka cha 2019 mpaka chaka chino cha 2020, atolankhani ambiri amenyedwa, kuvulazidwa komanso kutonzedwa ndi akuluakulu a zipani, nduna za boma, aphungu komanso apolisi zomwe ati ndi zosayenera mu dziko lomwe muli ufulu wa olemba nkhani, ponenanso kuti akuluakulu a m’magawowa akuyenera kuwonetsa chitsanzo chabwino. Pamenepa chikalatachi chati utolankhani si mlandu ndipo khalidwe loyipali litheretu ndipo apempha apolisi kuti afufuze ndi kuzenga mlandu aliyense amene akukhudzidwa ndi kumenyedwa, kutonzedwa ngakhalenso kumangidwa kwa atolankhani mdziko muno. Chikalatachi chapempha president wa dziko lino Peter Mutharika komanso chipani cha Democratic Progressive (DPP) kuti ayisiye wailesi ya MBC igwire ntchito yake mwaukadaulo. Malinga ndi chikalatchi wailesiyi ikulephera kugwira bwino ntchito yake motsatira malamulo a utolankhani kaamba koti ikugwiritsidwa ntchito ngati chida choyankhulira chipani cha DPP ndi kunyozera zipani zina. Ndanga kudzera mu chikalatachi wapemphanso President Mutharika kuti boma lisiye kugwiritsa ntchito bungwe loyang’anira nyumba zowulutsa mawu mdziko muno la Malawi Communications Regulatory Authority (MACRA) ngati chida chowopsezera nyumba zowulutsa mawu zomwe sizaboma, ponena kuti bungweli likuyenera kugwira ntchito zopititsa patsogolo ntchito zofalitsa mauthenga mdziko muno ngati bungwe loyima palokha komanso mosakondera. Koma polankhulapo kudzera mu chikalata chomwe boma latulutsa chofunira mafuno abwino atolankhani pa tsikuli, nduna ya zofalitsa nkhani mdziko muno a Mark Botomani ati mu ulamuliro wa president Peter Mutharika palibe mtolankhani amene wanjatidwa komanso kuzengedwa mlandu kaamba kogwira ntchito yake moyenera. Iye wati mutu wa chaka chino okondwelera ufulu wa atolankhani omwe ndi Utolankhani Opanda Mantha Kapena Kukondera, uthandize atolankhani kumvetsa kuti sakuyenera kuwopa boma komanso pa nthawi yomweyo asakondere zipani zotsutsa boma. Chikalatacho chati miyezi khumi ndi iwiri yapitayi atolankhani akhala akulemba nkhani zokondera zipani zotsutsa komanso a mabungwe omwe si a boma koma ati zimenezi zitha kukhala kuti zimachitika mwadala komanso pena mosazindikira. Botomani kudzera mu chikalatachi wati boma likugwira ntchito yofuna kupanga lamulo lothandiza atolankhani kupeza mauthenga mosavuta, kuti liyambe kugwira ntchito ndipo anati ntchitoyi ayimalizitsa nthenda ya COVID-19 ikatha mdziko muno kaamba koti padakalipano zinthu zambiri zayamba zayima kaamba ka mliriwu.",https://www.radiomaria.mw/misa-malawi-yauza-boma-zipani-zipewe-kulowelera-utolankhani/,"May 3, 2020",Izahaki Mwacha
Anthu ‘Osadziwika’ Avulaza ma Monita a Chipani cha UTM ku Mulanje,"Anthu ena omwe sakudziwika avulaza mamonitor a chipani cha UTM pa malo ena ochitira kalembera wa chisankho mdera la kumwera kwa boma la Mulanje. Anathawitsidwa ndi apolisi-Kaliati Malinga ndi ofalitsa nkhani za apolisi m’bomalo Gresham Ngwira, anthuwa atavulazidwa anapita ku polisi kukadandaula ndipo akuluakulu ena a chipanichi omwe ndi a Patricai Kalioati komanso a Bon Kalindo anafikanso ku polisiko kuti akamve m’mene zakhalira. Koma anthu ena akuti anayamba kuwowoza akuluakuluwa komanso kuwatsekera njira zomwe zinachititsa kuti apolisi aponye utsi wokhetsa msonzi ndi kubalalitsa anthuwo “Anthu ena omwe ndima monitors achipani cha UTM avulazidwa pa malo olembetsera kalembera wa chisankho ndi anthu omwe sakuziwika ndipo atsogoleri awo anafika ku polisi kuti adzawaone koma posakhalitsa kunabwera gulu la anthu ena lomwe linayamba kuwawowoza atsogoleriwo, anatero Ngwira.",https://www.radiomaria.mw/11183-2/,"May 2, 2020",Izahaki Mwacha
Chikondwerero cha Amalitiri aku Uganda Chayimitsidwa,"Chikondwelero cha chaka chino cha Amalitiri a ku Uganda ati sichichitika mwansanga monga momwe zimakhalira zaka zonse mdzikomo. Izi zili chomwechi kaamba ka ziletso zomwe boma la dzikolo lidayika poletsa mikumano ya anthu ochuluka komanso maulendo a pa ndenge ndi a pamadzi ngati mbali imodzi yoteteza kufala kwa kachilombo ka Coronavirus. Chikondwelero cha Amalitiri aku Uganda cha zaka zam’mbuyomu Malinga ndi chikalata chomwe likulu lampingo wadzikolo yatulusa yati kukonzekera chikondwererocho kumafunika kukumana  ndi anthu ochuluka  pafupi pafupi. “Kutha kukhala kovuta kuyamba kukonzekera mwambowu lero lino kamba koti nthawi ndi yochepa,” chatero chikalatachi. Abwenzi a Amalitiri aku Uganda ku Malawi ati achita chikondwelero chawo mdziko mom’muno Malinga ndi mlembi ofalitsa nkhani mu bungwe abwenzi a Amalitiri aku Uganda kuno ku Malawi a Isaac Mphweya, iwo achita chikondwelerochi mdziko momwe muno zones zikayenda bwino. “Izi zatikhumudwitsa kwambiri kamba koti abwenzi ambiri anakonzekera ulendowu koma tamvetsetsa kamba ka vutoli ndipo ife kuno ku Malawi tizakondwerera konkuno pa 4 October ku Bvumbwe Parish mu arkidayosizi ya Blantyre,” anatero aMphweya.",https://www.radiomaria.mw/chikondwerero-cha-amalitiri-aku-uganda-chayimitsidwa/,"May 2, 2020",Izahaki Mwacha
Apolisi Adandaula ndi Kuchuluka kwa Ngozi ku Mponela,"Apolisi ku Mponela m’boma la Dowa ati ndi okhudzidwa ndi kuchuluka kwa ngozi zapansewu m’bomalo. Mneneri wa apolisi ku Mponela a Kataino Lubrino ndi yemwe wanena izi polankhula ndi Radio Maria Malawi. Iye wati pali malo angapo omwe ngozizi zikumachitikachitika m’bomalo ndipo apolisi akuchitapo kanthu kuti vutoli lichepe. Raphael Likaka analankhula ndi a Lubrino. “Ndizonadi kuti ife apolisi m’boma la Dowa lino tili okhuzidwa ndi ngozi zomwe zikukulira kulirabe m’boma lino kamba koyendetsa galimoto mosasamala mdera lino la Mponera,” anatero a Lubrino Iye watinso ngati njira imodzi aika apolisi apanseu kuti azipezeka m’malo omwe amachitikira ngoziwa.",https://www.radiomaria.mw/apolisi-adandaula-ndi-kuchuluka-kwa-ngozi-ku-mponela/,"May 2, 2020",Izahaki Mwacha
Dziko la Germany Lakana Kusamutsa Mzika Zake ku Malawi,"Dziko la Germany lati lilibe ganizo losamutsa mzika zake zomwe zikukhala mdziko muno, ngati njira imodzi yofuna kuteteza anthuwa ku nthenda ya COVID -19. Kazembe wa dzikoli mdziko muno Juergen Borsch, ndi yemwe wanena lachinayi, pamene anakapereka zipangizo zogwilira ntchito yolimbana ndi nthendayi pa chipatala cha boma la Ntcheu.  Iye wati dziko la Germany, lilibe lingaliro losamutsa mzika zake mdziko muno kuti zibwelere mdzikolo, kaamba koti dziko la Germany, lili ndi anthu ambiri omwe akudwala nthendayi poyerekeza ndi Malawi. Iye wati dziko lino, likuyesetsa kuchita bwino pokonzekera komanso kulimbana ndi mliriwu, pamene maiko ambiri akuyesa kupeza njira zabwino zopewera ndi kuthana ndi nthendayi. Borsch wayamikiranso mfumu yaikulu Gomani 5 ya m’boma la Ntcheu, chifukwa choyesetsa pankhani yofalitsa mauthenga opewera nthendayi, pomwenso wati pokhala mfumu yomwe ili m’malire ndi dziko lina monga Mozambique, mfumuyi ili ndi ntchito yaikulu yolimbana ndi mliriwu. Pakadali pano, chiwerengero cha anthu omwe apezeka ndi kachirombo ka Coronavirus mdziko muno chili pa 37 ndipo mwa anthuwa atatu anamwalira ndipo asanu ndi anayi (9), anachira.",https://www.radiomaria.mw/dziko-la-germany-lakana-kusamutsa-mzika-zake-ku-malawi/,"May 2, 2020",Izahaki Mwacha
Papa Wati Anthu Akuyenera Kugwira Ntchito Molimbika,Mtsogoleri wa Mpingo wa Katolika pa dziko lonse Papa Francisco wati pogwira ntchito anthu amakwaniritsa cholinga cha Mulungu. Papa Francisko Malinga ndi malipoti a wayilesi ya Vatican Papa Francisco walankhula izi pa Misa yomwe anatsogolera kulikulu la Mpingo ku Vatican lachisanu pa 1 May lomwe ndi tsiku lokumbukira ogwira ntchito pa dziko lonse pomwenso mpingo umachita chaka cha Yosefe Woyera ogwira ntchito. Iye wati ndi khumbo lake kuti munthu aliyense apeze ntchito yolemekeza ulemerero wa munthu komanso kuti alandire malipiro oyenerera.,https://www.radiomaria.mw/papa-wati-anthu-akuyenera-kugwira-ntchito-molimbika/,"May 1, 2020",Izahaki Mwacha
Nyanja ya Chilwa Ikuyika Pachiopsezo Boma la Zomba ku Coronavirus,"Boma la Zomba lili pa chiopsezo chokhudzidwa kwambiri ndi nthenda ya Covid-19 kaamba ka kusayezedwa kwa anthu omwe akulowa mdziko muno kudzera pa nyanja ya Chilwa m’bomalo. Anthu akumadzera pa nyanjayi osayezedwa Izi zadziwika pamene nduna ya zamalamulo a Bright Msaka amayendera malo omwe boma la Zomba lakonza kuti lidzisungirako anthu omwe angapezeke ndi kachirombo ka Coronavirus komwe kamayambitsa nthendayi. Ndipo poyankhapo pankhaniyi, ndunayi yati boma likuyesetsa kuyeza anthu omwe akumalowa kudzera mzipata zonse za dziko lino ndipo ati boma lichitapo kanthu kuti anthu omwe akumadutsira pa njanjayi adziyezedwanso ngati ali ndi kachilomboka. “Pozindikira kuti kuno ku eastern region kuli ma border omwe tikumayeza anthu onse olowa mdziko muno, koma kuno ku Chilwa kulibe malo oyezerawa ndipo anthuwa akulowa popanda chovuta,” anatero a Msaka.",https://www.radiomaria.mw/nyanja-ya-chilwa-ikuyika-pachiopsezo-boma-la-zomba-ku-coronavirus/,"May 1, 2020",Izahaki Mwacha
Ochita Bizinesi pa Songani Ayamikira Boma Powamangira Msika Wamakono,"Ochita malonda pa nsika wa Songani m’boma la Zomba ayamikira boma kamba kowamangira msika wamakono omwe ukuyembekezeka kutha pambuyo pa miyezi itatu ikubwerayi. Mkhalapampando wa komiti ya anthu ochita malonda mu msika wa Songani a Wilard Allan anena izi lachitatu pomwe akuluakulu ochokera ku unduna wa za maboma ang’ono anakayendera zitukuko zosiyanasiyana zomwe khonsolo ya boma la Zomba ikugwira. Iwo  anati m’mbuyomu akhala akukumana ndi mavuto osiyanasiyana monga kusowa kwa zimbudzi zaukhondo pa msikawu. “Mavuto omwe timakumana nawo m’mbuyomu atha ndipo tikuyamikira boma chifukwa cha msika wamakono umenewu,” anatero a Allan. Iwo ati ndi okhutira ndi mmene ntchito yomanga msikawu ikuyendera ndipo ati ndi okonzeka kugwira ntchito limodzi ndi mafumu kuti ntchitoyi iyende msanga.",https://www.radiomaria.mw/ochita-bizinesi-pa-songani-ayamikira-boma-powamangira-msika-wamakono/,"May 1, 2020",Izahaki Mwacha
Radio Maria Yalimbikitsa Omvera Ake Kuti Asatope Kuithandiza M’nyengo ya Coronavirus,"Radio Maria Malawi yalimbikitsa omvera ake, kuti asasiye kuthandiza wayilesiyi ndi thandizo lililonse lomwe angakhale nalo, kuti ntchito zake, zipitilire kuyenda bwino pomwe matenda a COVID -19 ayimitsa ntchito zambiri m’dziko muno. Phiri: Coronavirus wayimitsa zokonzekera zonse Mkulu oyendetsa ntchito za wayilesiyi Louis Phiri, ndiyemwe wanena izi pomwe amalankhulapo pa momwe matendawa asokonezera zokonzekera za nyengo ya Mariatona yomwe imayenera kuyamba la Mulungu likudzali pa 3 May. Iye wati zokonzekera za nyengoyi zidayima kaye mpaka mtsogolomu, ndipo pano akhristu komanso ena onse akufuna kwabwino omwe amakonda kumvera wayilesiyi, akuyenera kuti atenge  udindo waukulu othandiza wailesiyi kuti ntchito zake zipite patsogolo. “Kuno ku Radio Maria tinali ndi malingaliro oti tikatsegulire Mariatona ku Lutchenza koma chifukwa cha mliri wa Coronavirus wu takanika kutero,” anatero Phiri. Iwo atinso wailesiyi ili ndi malingaliro opanga ulendo wa ndawala pa wailesi ngati njira imodzi yopezera ndalama ku wailesiyi",https://www.radiomaria.mw/radio-maria-yalimbikitsa-omvera-ake-kuti-asatope-kuithandiza-mnyengo-ya-coronavirus/,"May 1, 2020",Izahaki Mwacha
Apempha Ogwira Ntchito Mzipatala Aziteteze ku Coronavirus,"Ogwira nchito mzipatala za mdziko muno awapempha kuti akhale patsogolo kudziteteza ku nthenda ya COVID-19. Borsch (wavala suti) ndi akuluakulu a chipatala cha Ntcheu Kazembe wa dziko la Germany kuno ku Malawi, a Jurgen Borsch wapereka pempholi pa chipatala cha Ntcheu pomwe amapereka katundu osiyanasiyana oti athandizire pa chipatalachi ngati njira imodzi yopewera kachirombo ka Coronavirus. Kazembeyu wati boma la Germany lakhazikitsa la ndalama zoposa 2 billion kwacha kuti zigwire ntchito yothandizira kugula katundu othandiza pa mliri wa COVID-19 mdziko muno. “Ogwira ntchito mzipatala akuyenera kusamala katunduyu ndikugwiritsa ntchito moyenera,”anatero a Borsch. Iwo anatinso dziko lawo lili pa ubale wabwino ndi ndi dziko lino ndipo apitiriza kuthandiza mu njira zosiyana siyana.",https://www.radiomaria.mw/apempha-ogwira-ntchito-mzipatala-aziteteze-ku-coronavirus/,"April 30, 2020",Izahaki Mwacha
Boma Lapempha Mabungwe Athandize Zipatala Zakumidzi,"Boma lapempha mabungwe mdziko muno kuti athandize zipatala zing’ono-zing’ono ndi zipangizo zozitetezera ku kachirombo ka Coronavirus kuti anthu adzitha kuthandizidwa kuchokera madera akumidzi komweko. Wachiwiri kwa nduna yowona za kusasiyana pakati pa amayi ndi abambo, ana komanso chisamaliro cha anthu, Grace Kwelepeta wanena izi ku chipatala chaching’ono cha Domasi mdera la Zomba Malosa, pomwe kampani ya Amezam Shipping Company limapereka zipangizo zosiyanasiyana zozitetedzera ku kachilombo ka Coronavirus. Iye wati zipatala za mtauni zimalandira matenda ochokera mzipatala za mmadera a kumudzi choncho ndi kofunika kumathandiza zipatala zakumidzizi ndi zipangizo zokwanira. “Kwambiri zipatala zantauni zimalandira matenda kuchokera m’midzi ndipo tikuyenera kusamala zipatala zakuno kumidzi ndicholinga kuti zipatala zantauni zisadzadze,” anatero a Kwelepeta. M’mawu ake m’modzi mwa akulu akulu a kampani ya Amezam Shipping kuno ku Malawi a Benson Mtonga apempha akuluakulu a malonda kuti nawonso athe kuthandiza zipatala za madera akumidzi ndi katundu wodzitetedzera ku kachirombo ka Coronavirus. “Pempho langa ndi lakuti amabizinesi athandize potengera zomwe bungweli lachita pothandiza ndi zochepa zomwe amapeza,” anatero a Mtonga.",https://www.radiomaria.mw/boma-lapempha-mabungwe-athandize-zipatala-zakumidzi/,"April 30, 2020",Izahaki Mwacha
Komiti Yowona za Chisamaliro cha Anthu Yadandaula ndi Kayendetsedwe ka Chuma cha COVID-19 M’boma la Mangochi,"Komiti ya kunyumba ya malamulo yowona za chisamaliro cha anthu yati ndi yokhumudwa ndi ndondomeko ya chuma yolimbana ndi nthenda ya Covid-19 yomwe boma la Mangochi layika kaamba kosaganizira anthu omwe ali pa chiopsezo kwambiri ku nthendayi. Wapampando wa komitiyi yemwenso ndi phungu wa kunyumba ya malamulo mdera la kumpoto kwa boma la Dedza Savel Kafwafwa wanena izi pomwe iye limodzi ndi membala wa komiti ya nduna yowona za nthenda ya Covid-19 mdziko muno a Nicholas Dausi anayendera boma la Mangochi kuti awone momwe likuchitira polimbana ndi mliriwu. Kafwafwa yemwenso ndi phungu wa chipani cha Malawi Congress (MCP) anati wapeza kuti boma la Mangochi likuyendetsa ndondomeko ya zachumayi mosalingalira ana, achikulire komanso anthu okalamba omwe ndi gulu la anthu omwe ali pa chiopsezo kwambiri cha nthendayi. “Chidwi chathu timayika kwambiri pa ndalama zomwe zayikidwa mu gawo losamalira anthu omwe ali pa chiwopsezo kwambiri ku nthendayi monga ana, amayi, okalamba komanso athu olumala,” anatero a Kafwafwa. Koma m’mawu ake nduna yowona za chitetezo cha mdziko yemwenso ndi membala wa komiti yapadera yowona za nthenda ya COVID-19, a Nicholas Dausi anati ndi okhutira ndi momwe khonsolo ya bomalo ikuchitira polimbana ndi mliriwu. “Tawona polowa pa chipata cha chipatala paja aliyense akumayezedwa komanso kusamba m’manja ndipo chipatala chakonzeratu malo osungira anthu omwe akuganiziridwa kuti ali ndi kachilomboka. Ngakhale ku msika tawona anthu ogulitsa malonda akukhala mwa patalipatali kuti ogula asamathithikane pokagula zinthu,” anatero a Dausi.",https://www.radiomaria.mw/komiti-yowona-za-chisamaliro-cha-anthu-yadandaula-ndi-kayendetsedwe-ka-chuma-cha-covid-19-mboma-la-mangochi/,"April 30, 2020",Izahaki Mwacha
Boma Lati Lithandiza Pokhazikitsa Malo Oyezera Coronavirus ku Chancellor College,"Boma lati ndilokonzeka kuthandiza sukulu ya ukachenjede ya Chancellor mu mzinda wa Zomba kuti ikhazikitse malo oyezera kachilombo ka Coronavirus. Msaka: Tichitapo kanthu Nduna ya zamalamulo yemwenso ndi membala wa komiti yowona za nthenda ya COVID-19 mdziko muno, a Bright Msaka anena izi lachiwiri pambuyo poyendera ndikuona ntchito zomwe boma la Zomba likugwira polimbana ndi nthendayi. Iwo ati ndi okhutira ndi malo oyezera omwe alipo padakali pano ku nthambi ya Biology ku sukuluyi omwe ati ali ndi zonse zowayenereza kupatulapo kusowa kwa zipangizo zoyezera nthendayi. “Taona kuti Chancellor College ili ndi zipangizo zoyenera kuyeza matenda a COVID-19 ndipo ikugwira ntchito zomwe achipatala angathe kugwira yomwe ndi mbali imodzi yomwe ife timakhazikitsira sukulu za ukachenjede kuti zizithandiza pamene pasowekera,” anatero a Msaka. Iwo ati boma ndilokonzeka kuthandiza aliyense yemwe waonetsa chidwi chothandiza nawo pa ntchito yolimbana ndi mliriwu.",https://www.radiomaria.mw/boma-lati-lithandiza-pokhazikitsa-malo-oyezera-coronavirus-ku-chancellor-college/,"April 30, 2020",Izahaki Mwacha
Apempha Akatolika Amvere Maepiskopi Awo pa Kapewedwe ka Coronavirus,"Akhristu a mpingo wa katolika mdziko muno awapempha kuti atsatire ndondomeko zomwe maepiskopi awo ananena kudzera muchikalata chomwe analemba sabata zapitazo, ngati njira imodzi yopewera mliri wa COVID-19. Mkulu wofalitsa nkhani mu dayosizi ya Dedza, bambo Josephy Billiati ati chikalatachi chinapempha akhristuwa kuti asamakumane ku tchalitchi koma m’malo mwake azipemphera m’nyumba zawo ndi cholinga chofuna kupewa kutenga kapena kufalitsa kachilomboka kudzera mu kukumana m’matchalitchi. Iwo atinso akhristuwa akuyenera kukhala omvera atsogoleri awo kuphatikiza pa ndondomeko zomwe dayosizi yawo yakonza. “Zoonadi ma episkopi athu anatilembera kalata kuti tisamakumane kuti tipewe kufalitsa matenda a COVID-19 koma akhristu ena sakutsatira zimenezi. Koma ndi koyenera kuti tiphunzire kutsatira zomwe akuluakulu athu akutilamula,” anatero bambo Biliati. Iwo pempha akhritsu kuti atsatire zomwe ma episkopiwa anapempha ndipo asadikire kuti m’bindikiro uchite kuyamba.",https://www.radiomaria.mw/apempha-akatolika-amvere-maepiskopi-awo-pa-kapewedwe-ka-coronavirus/,"April 29, 2020",Izahaki Mwacha
Mutharika Wasintha Komiti Yowona za Coronavirus,"Mtsogoleri wa dziko lino Peter Mutharika wasintha komiti yowona za nthenda ya Covid-19 pomwe tsopano wayikamo akadaulo m’magawo osiyanasiyana. Mutharika walengeza za kusinthaku kudzera mu uthenga wake omwe analankhula ku mtundu wa a Malawi usiku wa lachiwiri. Ali mu komiti yatsopanoyo-Lowe Izi zadza patangopita masiku ochepa wachiwiri kwa mtsogoleri wa dziko lino yemwenso ndi mtsogoleri wa chipani cha UTM, Saulosi Chilima atapempha President Mutharika kuti ayike mu komitiyi akatswiri m’magawo osiyanasiyana kuti ntchito yolimbana ndi nthendayi ibale zipatso zoyenera. Mu komiti yatsopanoyi muli akadaulo a zaumoyo komasno bungwe la Christian Health Association of Malawi (CHAM), mtsogoleri wa zipani zotsutsa boma ku nyumba ya malamulo a Robin Lowe komanso wapampando wa bungwe la mgwirizano wa mipingo ndi zipembedzo la Public Affairs Committee (PAC), kungotchulapo ochepa chabe. Mwazina, Mutharika walengezanso kuti kwa miyezi 6, kuyambira mwezi wa May chaka chino, boma lizipereka 35 sauzande kwacha kwa mabanja 172 sauzande omwe akhudzidwa kwambiri ndi mliriwu.",https://www.radiomaria.mw/mutharika-wasintha-komiti-yowona-za-coronavirus/,"April 29, 2020",Izahaki Mwacha
Monsignor Chakanza Alowa M’manda,"Mwambo woyika m’manda thupi la malemu Monsignor Joseph Chakanza omwe amatumikira mpingo wa katolika mu dayosizi ya Chikwawa wachitika lero lachitatu ku St. Micheals Chikwawa Cathedral. Mwambowu omwe anatsogolera ndi episkopi wa dayosiziyo, Ambuye Peter Musikuwa wachitika ndi chitetezo komanso motsatira njira zokhwima zopewera nthenda ya COVID-19 mdziko muno. Ansembe kuyamula thupi la malemu Monsignor Chakanza Malemu Monsignor Chakanza anamwalira usiku wa lamulungu la 26 April 2020 pa chipatala cha mpingo wa katolika cha Montfort m’boma la Chikwawa atadwala kwa nthawi yaitali nthenda ya shunga. Malemuwa anabadwa pa 18 September 1943, m’mudzi mwa Mchacha, mfumu yaikulu Malemia m’boma la Nsanje ndipo anachita maphunziro a unsembe ku Kachebere Major Seminary m’boma la Mchinji. Iwo anadzodzedwa unsembe pa 31 July,1969 ndi malemu Bishop Vroemen ndipo pambuyo pake anakapitiriza maphunziro awo ku Chancellor College ku Zomba komanso mdziko la Scotland komwe anakatengako Masters, ndipo PHD yawo anachitira ku Oxford University mdziko la America. Mwazina mpingo uzawakumbukira malemu Monsignor Chakanza polemba zina mwa nyimbo zomwe zikupezeka mu buku la nyimbo ndi mapemphero la mpingo wa katolika nambala 2 (Yesu Adzabwera) komanso nambala 27 (Adampachika Pamtandapo). Mzimu wa bambo Pofessor Joseph Chakanza uwuse ndi mtendere wosatha.",https://www.radiomaria.mw/monsignor-chakanza-alowa-mmanda/,"April 29, 2020",Izahaki Mwacha
Dziko la Malawi Lapezeka M’maiko 10 Amtendere mu Africa,"Dziko la Malawi lapezeka  mu gulu la mayiko 10 a mtendere m’mayiko a mu Africa. Nyanja ya Malawi-Chimodzi mwa zinthu zokopa alendo Malinga ndi kafulufuku amene bungwe lina lokhudzidwa ndi nkhani zochita kafukufuku m’maikowa linachita, ena mwa mayiko amene ali m’guluri ndi monga a Equatorial Guinea, Tanzania, Namibia, Ghana, Sierra Leone, Zambia, Madagascar, Botswana komanso Mauritius. Malingana ndi kafukufukuyu, ambiri mwa maikowa akusonyezanso kuti amachita bwino pa nkhani zokopa alendo m’chigawochi kamba ka mbiri yabwino yomwe ali nayo.",https://www.radiomaria.mw/dziko-la-malawi-lapezeka-mmaiko-10-amtendere-mu-africa/,"April 29, 2020",Izahaki Mwacha
Papa Wachenjeza Ogulitsa Nyuzipepala M’misewu pa Nkhani ya Mliri wa Coronavirus,Mtsogoleri wa mpingo wa katolika pa dziko lonse Papa Francisco wachenjedza anthu omwe amagulitsa nyuzipepala m’misewu kuti adzichita malondawa mosamala pofuna kupewa kutenga kachilombo ka Coronavirus. Papa Francisko Papa Francisco walankhula izi kudzera mu uthenga umene watumizira  anthuwa. Iye wati akudziwa bwino momwe mliri wa Coronavirus wakhudzira ntchito za ogulitsa nyuzipepalawa m’malo osiyanasiyana pa dziko lonse. Mwazina mu uthengawo  mtsogoleri wa mpingo wa katolikayu Papa Franciso wayamikira anthuwa chifukwa chothandiza pa ntchito zofalitsa mauthenga osiyanasiyana omwe akuchitika pa dzikoli.,https://www.radiomaria.mw/papa-wachenjeza-ogulitsa-nyuzipepala-mmisewu-pa-nkhani-ya-mliri-wa-coronavirus/,"April 28, 2020",Izahaki Mwacha
Boma la Zomba Lati Lakonzeka Kuthana ndi COVID -19,"Ofesi  ya zaumoyo m’boma la Zomba yati bomalo lidayamba kale kukonza malo operekera chithandizo kwa anthu odwala nthenda ya COVID-19. Mkulu wa za umoyo m’bomalo Dr. Alexander Chijuwa wanena izi polankhula ndi Radio Maria Malawi. Iye wati ena mwa malowa ndi  chipatala cha chikulu cha Zomba Central, chipatala cha Matawale, Pirimiti komanso Chancellor College ndipo kumeneko ndi komwe azisunga anthu omwe azipezeka ndi kachirombo ka Coronavirus. “Kukonzekera kunayambika pamene tinamva kuti mthendayi yafika m’maiko ena ndipo taonetsetsa kuti zipangizo zoyenera zafika kele m’malowa,” anatero a Chijuwa. Iwo ati akupitirizabe kupereka mauthenga kwa anthu ndipo ayeza anthu ochuluka ndipo padakali pano munthu m’modzi ndi yemwe wapezeka ndi nthendayi m’boma la Zomba.",https://www.radiomaria.mw/boma-la-zomba-lati-lakonzeka-kuthana-ndi-covid-19/,"April 28, 2020",Izahaki Mwacha
Chilima wati Apitiriza Kudzudzula Utsogoleri wa Dziko pa Mliri wa Coronavirus,"Wachiwiri kwa mtsogoleri wa dziko lino Dr. Saulos Klaus Chilima wapempha anthu mdziko muno kuti apitirize kutsatira njira zomwe boma layika pofuna kupewa matenda a COVID-19 omwe akupitilira kufala mdziko muno. Iye amayankhula izi lamulungu kunyumba ya boma ya wachiwiri kwa mtsogoleri wa dziko lino ku Area 12 mu mzinda wa Lilongwe. Mwazina Chilima alankhulapo pa nkhani monga zokhudza m’bindikiro omwe umayenera kuchitika m’dziko muno masabata apitawa, kuonjezeredwa ma ndalama kwa ogwira ntchito mzipatala, komanso kukumbutsa anthu njira zomwe achipatala komanso boma layika pokalembetsa maina awo mukaundula wa chisankho ndi unzika yemwe wayamba m’madera ena m’dziko muno. “Ine ndipitiriza kuyankhula ndipo sindisiya, ntchito yolimbana ndi matenda a COVID-19 kuthana ndi nthendayi si ndale koma kupulumutsa miyoyo ya a Malawi,” anatero a Chilima. Iwo achenjezanso anthu omwe akuti akufuna kubera zisankho pogula ziphaso kwa anthu nkumawanamiza kuti afuna awapatse ngongole kuti alekeretu mchitidwewu.",https://www.radiomaria.mw/chilima-wati-apitiriza-kudzudzula-utsogoleri-wa-dziko-pa-mliri-wa-coronavirus/,"April 28, 2020",Izahaki Mwacha
PMS Yapempha Makolo Asamalire Ana Awo,"Ofesi yowona za mabungwe a utumiki wa a Papa ya Pontifical Mission Societies (PMS) yapempha makolo mu mpingowu kuti  athandize ana awo  kutenga nawo mbali pa maphunziro a mpingowu kudzera pa Radio Maria Malawi. Mkulu wa ku ofesiyi bambo Vincent Mwakhwawa anena izi pambuyo pa program ya ya anawa pa Radio Maria. Iwo ati maphunzirowa anawakonza kuti anawa adzipitiriza kuphunzira za mu katikisimu wa katolika kudzera pa wailesi, poyang’aniranso kuti anawa anasiya kukumana m’matchalitchi mwawo, kamba kofuna kuwateteza ku matenda a COVID-19, omwe akufala kamba kopatsirana kachilombo ka Coronavirus. “Tikulimbikitsa makolo ndi onse omwe amakhala ndi ana kuti adziwalimbikitsa ukhondo komanso apewe kuyendayenda,” anatero makhwawa. Iwo apempha anthu akufuna kwabwino kuti athandize program ya ana imeneyi yapawailesi komanso athokoza onse omwe akuthandiza padakali pano.",https://www.radiomaria.mw/pms-yapempha-makolo-asamalire-ana-awo/,"April 28, 2020",Izahaki Mwacha
Akhritsu Eni Ake Agwirizana ndi Ganizo la Maepiskopi Loyimitsa Mapemphero,"Bungwe la Akhristu Eni Ake mu arkidayosizi ya Blantyre lati likugwirizana ndi pempho la maepiskopi a mpingo wa katolika mdziko muno loletsa kusonkhana pagulu ndi kumachita mapemphero. Wapampando wa bungweli a Joseph Kachala ndi omwe anena izi polankhula ndi Radio Maria Malawi mu mzinda wa Blantyre. Iwo ati zomwe achita maepiskopiwa ndi zothandiza pochepetsa kufala kwa nthenda ya COVID-19 kwa akhristuwa ndi ansembe awo maka padakalipano pomwe chiwerengero cha anthu opezeka ndi kachilomboka chikuchulukira. “Tinganene kuti nkhaniyi tailandira bwino ndipo popanga nkhaniyi panali cholinga chofuna kuteteza moyo wathu ndi ansembe athu,” anatero a Kachala. M’mawu ake mlembi wa bungweli a Anderson Gama alangiza akhristu a mpingowu kupewa kunyoza maepiskopiwa kudzera m’masamba a mchezo pa nkhaniyi. “Akhritsu eni ake tiwalimbikitse kuti azipemphera pawokha pamene tili mu nyengo yosapita ku tchalitchi imeneyi,” anatero a Gama. Iwo apemphanso akhritsu kuti apeze njira zosamalira ansembe mu nyengoyi poganizira kuti kutseka kwa tchalitchi ndiye kuti anthunso samakhala ndi nthawi yopereka mphatso zapaguwa.",https://www.radiomaria.mw/akhritsu-eni-ake-agwirizana-ndi-ganizo-la-maepiskopi-loyimitsa-mapemphero/,"April 25, 2020",Izahaki Mwacha
Kwelepeta Wayamikira Mabungwe Pothandiza Asilamu ndi Chakudya Mnyengo ya Ramadhan,"Phungu wa dera la Zomba Malosa, Grace Kwelepeta wayamikira mabungwe a Malawi Relief Fund UK komanso Issa Foundation kaamba kothandidza anthu a mdera lake omwe ndi a chipembezo cha chisilamu, ndi katundu wosiyanasiyana wa chakudya pomwe akukonzekera nyengo ya Ramadhan. Kwelepeta yemwenso ndi wachiwiri kwa nduna yowona za kusasiyana pakati pa amayi ndi abambo wayankhula izi lachinayi ku Zomba pomwe anali mlendo wolemekezeka pa mwambo wopereka chakudya chochokera ku mabungwe awiriwa. Iye wati chifukwa cha kubwera kwa muliri wa Coronavirus, aganiza kuti chaka chino asagawe chakudya kudzera m’mizikiti koma awapatse zinthu zoti azikaphika ndi kudya kunyumba kwawo kuwopa kupatsirana kachilomboka. “Nyengo ya Ramadhan ya chaka chino ndi yosiyana ndi ya zaka zinazi chifukwa anthuwa samadyeraso limodzi ngati kale koma m’malo mwake tangowagawira kuti aliyense azikadyera kwawo,” anatero Kwelepeta. Poyankhulapo m’modzi mwa akuluakulu ku bungwe la Malawi Relief Fund UK, mayi Doreen Kawanda ati chakudyachi chiwathandidza anthuwa pa nyengo ya Ramadhan komanso nyengo ino ya mliri wa Coronavirus. Mayi Kawanda akufotokoza. “Monga momwe tikudziwira kuti maiko ambiri kuphatikiza kuno ku Malawi kwakhudzidwa ndi matendawa tinayesetsa kupeza njira yoti anthuwa alandire chakudya chimenechi posatira zomwe a WHO akulimbikisa,” anatero a Kawanda.",https://www.radiomaria.mw/kwelepeta-wayamikira-mabungwe-pothandiza-asilamu-ndi-chakudya-mnyengo-ya-ramadhan/,"April 25, 2020",Izahaki Mwacha
"Zipani za MCP, UTM Zadzudzula Boma Kamba Kotayilira pa Nkhani ya Coronavirus","Mgwirizano wa zipani za UTM ndi MCP wadzudzula boma kaamba kolephera kukwaniritsa ndondomeko zoyenera zomwe zikuyenera kuchitika kusanachitike m’bindikiro ofuna kuchepetsa kufala kwa nthenda ya COVID-19 mdziko muno.  Chikalatachi chati masiku asanu ndi awiri omwe bungwe la Human Rights Defenders Coalition (HRDC) komanso anthu ena anatenga chiletso choyimitsa ganizoli, unali mpata oti boma likonze ndondomeko zoyenera pokonzekera m’bindikirowu. “Boma lalephera kuika njira zina zomwe zingapangitse kuti nthendayi isafale kwambiri mdziko muno komanso kulephera kukhazikisa komiti yoti iwunike bwino za nthendayi,” chatelo chikalatacho. Padakalipano Judge Kenyatta Nyirenda yemwe amamva nkhani yokhudza chiletsochi wati azapereka chigamulo chake pa nkhaniyi lachitatu likudzali.",https://www.radiomaria.mw/zipani-za-mcp-utm-zadzudzula-boma-kamba-kotayilira-pa-nkhani-ya-coronavirus/,"April 25, 2020",Izahaki Mwacha
Apempha Makolo Achikatolika Apitirize Kuphunzitsa Ana Maphunzitso Ampingo Pamene Tchalitchi Zatsekedwa,"Makolo a mpingo wa katolika mdziko muno awapempha kuti apitirize kuphuzitsa ana ziphuzitso za mpingo, pano pamene mpingo wayimitsa zochitika zake kaamba ndi nthenda ya COVID-19. Mkulu wa mu ofesi yowona za utumiki wa ana, mu akidayosizi ya Blantyre Bambo Matias Thawani, apereka pempholi pothilirapo ndemanga pa udindo wa makolo mu nyengoyi. Bambo Thawani ati makolo akuyenera kukumbukira malumbiro awo amene anachita pa tsiku la ubatizo ophunzitsa ndi kuwongolera ana  pa moyo wachikhristu. “Monga anawa tikudziwa kuti amaphunzitsidwa ku tchalitchi, tsopano ndi udindo wa makolo kuti agwire ntchito imeneyi pozindikira kuti kunyumba ndi tchalitchi yoyambirira,” anatero bambo Thawani. Iwo ayamikiranso mawailesi a mpingo wa katolika monga Radio Maria amene akumachita mapologalamu a ana monga katikisimu wa ana mupingo omwe ukuthandiza ana kuti asaiwale maphunzitso a mpingo.",https://www.radiomaria.mw/apempha-makolo-achikatolika-apitirize-kuphunzitsa-ana-maphunzitso-ampingo-pamene-tchalitchi-zatsekedwa/,"April 25, 2020",Izahaki Mwacha
Dayosizi ya Dedza Yakhazikisa Komiti Yolimbana ndi Mliri wa Coronavirus,"Dayosizi ya Dedza yakhazikitsa komiti yoyang’anira ntchito zolimbana ndi mliri wa Coronavirus. Poyankhula pambuyo pa msonkhano okhazikitsa komitiyi, mkulu woyendetsa ntchito za dayosiziyi bambo John Chithonje ati cholinga chokhazikitsa komiti ndi kugawana nzeru za momwe diayosiziyi ingalimbanirane ndi muliri-wu. Ali nawo mu komitiyo-bambo Chithonje Mu komitiyi muli anthu ochokera m’magawo osiyanasiyana monga zaumoyo, zamaphunziro, za utumiki mu mpingo, atolankhani ndi ena. Bambo Chithonje akufotokoza. “Tayika task force imeneyi kuti igwire ntchito limodzi ndi boma, komanso ipindurira akhristu ngakhalenso atsogoleri a mpingo,” anatero bambo Chithonje. Ndipo m’mawu ake wapampando wa komitiyi a Robin Ngalande omwenso ndi mkulu oyang’anira ntchito za umoyo mu dayosizi ya Dedza ati athu onse amu dayosiziyo akuyenera kusatira njira zonse zomwe zikuperekedwa zopewera matendawa.  “Tiwona ngati dayosizi yathu ngati mpingo ikutengapo mbali polimbana ndi matenda amenewa, sitisiyira boma lokha kulimbana ndi matenda amenewa ndipo m’malo mwake tigwira nawo ntchito limodzi,’’ anatero a Ngalande.",https://www.radiomaria.mw/dayosizi-ya-dedza-yakhazikisa-komiti-yolimbana-ndi-mliri-wa-coronavirus/,"April 24, 2020",Izahaki Mwacha
Chipani cha DPP Chayimitsa Membala Wake Wamkulu,"Chipani cholamula cha Democratic Progressive (DPP), chayimitsa m’modzi mwa mamembala ake a Mike Chitenje ati kaamba kosowa mwambo. Wayimitsidwa Mchipani-Chitenje (wavala chipewa ndi malaya a mizere) Malinga ndi chikalata chomwe Radio Maria Malawi yawona, chomwe chasayinidwa ndi mlembi wamkulu wa chipanichi mayi Grezelder Jeffrey lachisanu pa 24 April, Chitenje yemwenso amadziwika ndi dzina loti Bangwe 1, waonetsa khalidwe loyipa lomwe litha kuwononga mbiri ya chipanichi pomwe iye amadzudzula monyoza mkulu wa chitetezo cha pulezidenti wa dziko lino a Norman Chisale. Chikalatachi, chachenjeza mkuluyu kuti asayankhe chikalatachi mu njira iliyonse ndipo komiti yosungitsa mwambo mchipanichi imuyitanitsa posachedwapa ndipo akanyalanyaza achotsedwa mchipani kuti akalowe chipani chilichonse chomwe akufuna. Posachedwapa Bangwe 1 amene ndi m’modzi mwa achinyamata a chipani cha DPP mchigawo cha kum’mwera, wakhala akudzudzula mkulu wa chitetezo cha pulezidenti Mutharika a Norman Chisale kudzera m’masamba a mchezo a intaneti, ponena kuti akutsekereza mamembala ena a DPP kupeza thandizo kuchokera kwa pulezidenti, zomwe sizinasangalatse chipanichi.",https://www.radiomaria.mw/chipani-cha-dpp-chayimitsa-membala-wake-wamkulu/,"April 24, 2020",Izahaki Mwacha
"Mpungwepungwe Pakati pa Apolisi, Asilikali a Ndende","Kunali mpungwepungwe ku ndende za Zomba komanso Mzuzu, lero pamene apolisi anapita kuti akakhazikitse bata pamene ogwira ntchito m’maudindo otsika ku ndendeyo akunyanyala ntchito.  Lero ndi tsiku lachiwiri anthuwa akunyanyala ntchito pofuna kuti boma liwakweze m’maudindo komanso liwapatse ndalama yachipepeso kaamba koti ati akugwira ntchito yoika miyoyo yawo pachiwopsezo pamene akugwira ntchito ku ndendezo pamene kunja kuno kuli mliri wa Corona Virus. Panali kuwomberana pakati pa asilikali a ndende ndi apolisi ku ndende za Zomba komanso Mzuzu pomwe apolisi anafika ku maloko ndi cholinga choti akadzetse bata zinthu zomwe zinakwiyitsa asilikali a ndendewa. Pakadali pano asilikali a ndende-wa achenjeza apolisi kuti apewe kulowelera nkhaniyi ndipo ati ngati boma silimva zomwe akufuna, atsekula zipata za ku ndendeyi kuti akayidi atuluke.",https://www.radiomaria.mw/mpungwepungwe-pakati-pa-apolisi-asilikali-a-ndende/,"April 24, 2020",Izahaki Mwacha
"Anthu 10 Apezeka ndi Coronavirus, Chiwerengero Chafika pa 33","Nduna ya zaumoyo a Jappie Mhango omwenso ndi wapampando wa komiti yapadera yowona za matenda a COVID-19 alengeza kuti anthu ena khumi 10 apezeka ndi matenda a COVID-19 mdziko muno. Malingana ndi Mhango, anthu onsewa ndi ochokera kwa Kaliyeka mu mzinda wa Lilongwe, zomwe zafikitsa chiwelengero cha anthuwa pa 33 pomwe atatu amwalira, enanso atatu achira ndipo anthu omwe padakali pano akudwala matendawa ndi okwana 27. Malinga ndi kafukufuku yemwe wachitika poyeza anthuwa, apeza kuti anthuwa anali pafupi kapena anakhudzana ndi m’modzi mwa odwala yemwe wamwalira dzulo ndi matendawa mu mzinda wa Lilongwe.",https://www.radiomaria.mw/anthu-10-apezeka-ndi-coronavirus-chiwerengero-chafika-pa-33/,"April 23, 2020",Izahaki Mwacha
Atatu Afa pa Ngozi Ziwiri ku Ntcheu,"Anthu atatu afa ndipo ena avulala modetsa nkhawa pa ngozi ziwiri zomwe zachitika masiku osiyananso m’boma la Ntcheu. Malinga ndi wofalitsa nkhani za apolisi m’bomalo Sub-Inspector Hastings Chigalu, ngozi yoyamba yachitika usiku wa lachiwiri pa msika wa Biriwiri pafupi ndi msewu wochoka ku Dedza kupita ku Ntcheu pomwe galimoto inawomba anthu oyenda pansi omwe amawoloka nsewu-wu. Ndipo ngozi inayi yachitika usiku wa dzulo pa mlatho wa mtsinje wa Liwazi omwe uli pafupi ndi msika wa Kasinje mu nsewu wochoka ku Balaka kupita ku salima pomwe galimoto ya mtundu wa truck inaphonya nsewu ndi kugwera mu mtsinjewu. “Zoonadi kuti pali Ngozi yomwe inachitika zulo usiku lachitiatu yomwe imakhuza galimoto ya BR8698 yomwe amayendesa a Moses Chikolosa azaka 30 anawomba anthu atatu pa Biriwiri Trading Centre ndipo anafera ku chipatala,” anatero Sub Inspector Chigalu. Iwo atinso mu nsewu omwewu munachitikaso ngozi ina ya galimoto yomwe amayendetsa ndi a Davie Malamba a zaka 69 ndipo galimotoyo inagwera mu mtsinje zomwe zinapangitsa kuti mwa anthu 6 omwe anatenga, 5 avulale ndipo m’modzi wamwalira. Mwazina  Sub Inspector Chigalu wapempha kuti oyendetsa galimoto azikhala chidwi ndi pa nsewu kuti apewe ngozi.",https://www.radiomaria.mw/atatu-afa-pa-ngozi-ziwiri-ku-ntcheu/,"April 23, 2020",Izahaki Mwacha
Ogwira Ntchito ku Ndende Ayamba Kunyanyala Ntchito,"Asilikali ogwira ntchito m’maudindo ang’onoang’ono mu ndende za mdziko muno ayamba kunyanyala ntchito pofuna kukakamiza boma kuti limve madandaulo awo. Malinga ndi mtolankhani wathu, kum’mawaku kunali mpungwepungwe ku Zomba Central Prison pakati pa asilikali a maudindo ang’onoang’ono ndi mabwana awo pomwe akuluakuluwo analawira kuyamba kugwira ntchito asilikali a maudindo otsika asanafike. Pamenepa asilikaliwa anathamangitsa mabwana awowa ndipo anatseka chipata cholowera ku ndendeyi moti padakalipano anenetsa kuti adzayamba kugwira ntchito madandaulo awo akamveka ndi kuyankhidwa bwino. Padakalipano apolisi omwe amatenga anthu oganiziridwa ku bwalo la milandu alephera kukatenga akayidi omwe amakhala akuyembekezera kupita ku khothi chifukwa chipata cha ndendeyi chinali chotseka. Malinga ndi malipoti, anthuwa akufuna ogwira ntchito a pansi kwambiri awakweze pa ntchito, awapatse ndalama zowonjezera chifukwa miyoyo yawo ili pa chiwopsezo ndi kubwera kwa mliri wa Coronavirus. Iwo akuti akufunanso kuti akuluakulu a ndende asiye kuchita tsankho, ponena kuti pali asilikali a ku ndende ambiri omwe akupindula chifukwa akuchokera mbali yomwe akuchokera akulu-akulu a nthambi-yi. Padakalipano wofalitsa nkhani za nthambi ya ndende mdziko muno Chimwemwe Shawa wati kunyanyala ntchito komwe akuchita asilikali otsika m’maudindowa ndi kosavomerezeka chifukwa sanatsate ndondomeko yake.",https://www.radiomaria.mw/ogwira-ntchito-ku-ndende-ayamba-kunyanyala-ntchito/,"April 23, 2020",Izahaki Mwacha
Papa Wati Mtanda ndi Chizindikiro cha Mphamvu ya Chikondi,Mtsogoleri wa mpingo wa katolika pa dziko lonse Papa Francisco wati mtanda ndi chizindikiro cha mphamvu ya chikondi cha Mulungu Papa Francisco walankhula izi lachitatu pa misa yomwe anatsogolera ku likulu la mpingo ku Vatican. Iye wati mtanda si chinthu chongokoleka pa khoma kuti chizikongoletsa m‘nyumba koma chizindikiro cha mphamvu chowonetsa chikondi cha Mulungu yemwe anatumiza mwana wake Yesu Khritsu kudzafera anthu onse. Pamenepa Papa Francisco wati ndi kofunika kumasinkhasinkha za mtanda kawirikawiri popeza ndi chizindikiro cha mphamvu cha chikondi cha Mulungu pa anthu ake.,https://www.radiomaria.mw/papa-wati-mtanda-ndi-chizindikiro-cha-mphamvu-ya-chikondi/,"April 23, 2020",Izahaki Mwacha
Ogwira Ntchito ku Ndende Awopseza Kuti Ayamba Kunyanyala Ntchito,"Ogwira ntchito mu ndende m’dziko muno awopseza kuti kuyambira mawa ayamba kunyanyala ntchito pofuna kukakamiza boma kuti liwunikire pa za madandaulo awo. Kudzera mu chikalata chomwe atulutsa ndipo chapita ku ofesi ya President ndi nduna komanso ku unduna woona za chitetedzo cha mdziko, anthu-wa akufuna ogwira ntchito a pansi kwambiri awakweze pa ntchito, awapatse ndalama zowonjezera chifukwa miyoyo yawo ili pa chiwopsezo ndi kubwera kwa mliri wa Coronavirus. Mwa zina Iwo akuti akufunanso kuti  akuluakulu a ndende asiye kuchita tsankho, ponena kuti pali asilikali a ku ndende ambiri omwe akupindula chifukwa akuchokera mbali yomwe akuchokera akulu-akulu a nthambi-yi. Polankhulapo m’neneri wa nthambi ya ndende m’dziko muno Chimwemwe Shawa wati kalatayi wayiwona, kudzera m’masamba a m’chezo ndipo akafufuza mokwanira, akuluakulu a nthambi ya ndende akhala pansi ndi kupanga chiganizo pa nkhani-yi.",https://www.radiomaria.mw/ogwira-ntchito-ku-ndende-awopseza-kuti-ayamba-kunyanyala-ntchito/,"April 22, 2020",Izahaki Mwacha
"Anthu 6 Atsopano Apezeka ndi Coronavirus, M’modzi Wamwalira","Nambala ya anthu omwe apezeka ndi kachilombo ka Coronavirus akuti yafika 23 potsatira kupezekanso kwa anthu ena asanu ndi m’modzi (6) ndi kachilomboka m’dziko muno. Walengeza za nkhaniyi-Namarika Mlembi wa mkulu mu unduna wa za umoyo Dr. Dan Namarika watsimikiza za nkhaniyi pa msokhano wa atolankhani mu mdzinda wa Blantyre ndipo wati awiri mwa anthu-wa afika kumene m’dziko muno, kuchokera maiko akunja. Padakalipano undunawu walengezanso kuti mmodzi mwa anthu atsopano omwe anapezeka ndi nthendayi mu mzinda wa Lilongwe wamwalira. Undunawu wati malemuyu analinso ndi mavuto ena a zaumoyo. Zimenezi zikutanthauza kuti chiwerengero cha anthu amene apezeka ndi kachilomboka m’dziko muno tsopano chakwera kuchoka ka 17 ndi kufika pa 23, pomwe atatu mwa iwo amwalira, ndipo atatu enanso anachira.",https://www.radiomaria.mw/anthu-6-atsopano-apezeka-ndi-coronavirus-mmodzi-wamwalira/,"April 22, 2020",Izahaki Mwacha
Papa Walengeza Zakusintha kwa Tsiku la Chaka cha Achinyamata,"Mtsogoleri wa mpingo wa katolika pa dziko lonse Papa Francisco walengeza kuti chaka  cha achinyamata (World Youth Day) chidzachitike kutsogoloku osati m’mene adakonzera poyamba. Malinga ndi malipoti a wayilesi ya Vatican, Papa Francisco wavomereza kuti Chaka Cha Achinyamata (World Youth Day) komanso Chaka Cha Mabanja (World Meeting of Families) zisachitike m’mene adakonzera poyamba malinga ndi nthenda ya COVID-19. Uthengawo wati malinga ndi m’mene zinthu ziliri padakali pano, Chaka Cha Mabanja chomwe chimayenera kudzachitika mwezi wa June 2021 ku Rome, chidzachitike mwezi wa June m’chaka cha 2022 ku Rome komweko ndipo kuti Chaka Cha a Chinyamata chomwe chimayenera kudzakhalapo chaka cha 2022 ku Lisbon m’dziko la Portugal chidzachitika mu August m’chaka cha 2023 ku Portugal komweko. Malinga ndi uthengawo, mliri wa Coronavirus mwa zina wasokoneza zokonzekera zomwe zimayenera kukhala zitayamba kuchitika mma Diocese a Mpingo wa Katolika pa dziko lonse komanso zokonzekera zomwe zimayenera kukhala zitayamba kuchitika padakali pano kulikulu la Mpingo ku Vatican. Chaka Cha Mabanja chimasonkhanitsa pamodzi mabanja a chikatolika kuchokera mbali zonse za dziko la pansi ndi cholinga chofuna kukondwerera moyo wa banja pakati pa mamuna ndi mkazi ndipo izi zinayamba m’chaka cha 1994 pamene Chaka Cha a Chinyamata chimasonkhanitsa a chinyamata a Mpingo wa Katolika kuchokera mbali zonse za dziko la pansi pofuna kulimbikitsa a chinyamatawa pa moyo wao wa chikhristu. Papa Yohane Paulo Wachiwiri Woyera ndiye adayambitsa Chaka Cha a Chinyamata m’chaka cha 1985.",https://www.radiomaria.mw/papa-walengeza-zakusintha-kwa-tsiku-la-chaka-cha-achinyamata/,"April 22, 2020",Izahaki Mwacha
Bungwe la MANEPO Lapempha Boma Liganizire Anthu Achikulire pa Mliri wa Coronavirus,"Bungwe loyang’anira anthu achikulire la Malawi Network of Older Persons Organisation (MANEPO) lapempha boma kuti liganizire anthu achikulire pomwe likuyika ndondomeko zokhudza nthenda ya COVID-19. Kudzera mu kalata yomwe bungwe la Manepo latulutsa, mkulu wa bungweli Andrew Kavala wati kusowa kwa malamulo okhazikika oteteza anthu achikulire kukupitilira kuyika anthuwa pa chiopsyezo cha nkhanza zosiyanasiyana. Iye wapemphanso boma ndi mabungwe kuti pakhale njira zabwino zofalitsira mauthenga a COVID-19 kuti nawo anthu achikulire afikiridwe ndi mauthenga okhudza njira zabwino zopewera mliriwu. “Mfundo za kuno ku Malawi zimasala anthu achikulire ndipo ichi ndi chiopsezo chachikulu ku matenda a COVID-19 kwa anthu amenewa,” anatero a Kavala. Iwo apempha boma kuti liyike malamulo amphamvu oteteza anthu achikulire kwa anthu omwe amawaphwanyira ufulu.",https://www.radiomaria.mw/bungwe-la-manepo-lapempha-boma-liganizire-anthu-achikulire-pa-mliri-wa-coronavirus/,"April 22, 2020",Izahaki Mwacha
Ogwira Ntchito ku Chipatala cha Zomba Akupitilirabe Kunyanyala Ntchito,"Ogwira ntchito ku chipatala chachikulu cha boma la Zomba ati apitilirabe kunyanyala ntchito ngakhale kuti boma lawatsimikizira kuti lawawonjezera ndalama zomwe amapempha. M’modzi mwa anamwinowa yemwe sadafune kudzitchula dzina wauza Radio Maria Malawi kuti iwo achita izi kamba koti ndalama yomwe imakhala ya chipepeso choyika miyoyo yawo pa chiwopsezo yomwe amalandira poyamba ya 1, 800 kwacha idakhalitsa komanso inali yochepa. Iwo atinso anamwinowa sakugwirizana nazo zomwe unduna wa zaumoyo wanena kuti ndalama zimenezi alandira nthawi ya mliri wa Coronavirus yokha. Mwazina iwo ayamikira boma kaamba kowatsimikizira kuti alemba anthu ena owonjezera ogwira ntchito mchipatala pomwe ku chipatala cha Zomba kutumizidwe anthuwa okwana 70. “Ndizoona kuti a boma anena kuti pakhala kuwonjezera kwa ndalama zachiwopsezo zomwe timapempha ndipo kukambirana kwathu ndi akuluakulu ena ati zipangizo zafika ndipo padakali pano zilipo koma ife ndondomeko zomwe zilipo pakadali pano za ndalama zachiwopsezo chathu ndi yomwe tisakugwirizana nayo,” anatero namwinoyo. Iwo ati sakutsutsana ndi ndalama yatsopano yomwe yayikidwa padakalipano koma iwo akufuna kuti ndalama yatsopanoyi ikhale yomwe adzilandira ngakhale mliriwu utatha",https://www.radiomaria.mw/ogwira-ntchito-ku-chipatala-cha-zomba-akupitilirabe-kunyanyala-ntchito/,"April 21, 2020",Izahaki Mwacha
Zigawenga Zapha Alonda Awiri pa Estate ku Mangochi,"Apolisi m’boma la Mangochi akusakasaka anthu omwe sakudziwika omwe apha alonda awiri komanso kuba katundu wa ndalama zokwana 3.5 million-kwacha pa estate ya Lilimbe m’bomalo. Watsimikiza za nkhaniyo – Daudi Wachiwiri kwa wofalitsa nkhani za apolisi m’bomalo Sub-Inspector Amina Tepani Daudi watsimikiza za nkhaniyi ndipo wati alondawa ndi a Jafali Matola a zaka 72 komanso a Idrissah Ngochela a zaka 66 zakubadwa. Apolisiwa ati anadziwitsidwa izi ndi mlonda yemwe amasintha anzakewa pa ntchito m’mamawa pomwe anawapeza akutaya magazi kaamba kovulazidwa ndi akubawa. “Ndizoona kuti ife apolisi kuno ku Mangochi tikuyang’ana anthu omwe aba katundu okwanira 3.5 million komanso apha alonda awiri pa estate ya Lilimbe,” anatero Daudi. Iwo atinso apolisi am’bomalo adakasakasakabe anthuwo m’bomalo ndi cholinga choti akayankhe milandu yomwe apalamulayi.",https://www.radiomaria.mw/zigawenga-zapha-alonda-awiri-pa-estate-ku-mangochi/,"April 21, 2020",Izahaki Mwacha
Bambo wa M’boma la Dowa Wapha Mwana Wake,"Apolisi m’boma la Dowa akusunga bambo wina yemwe ndi Langani Malizani wa zaka 68 kamba komuganizira kuti wapha mwana wake wa zaka 27 pomubaya ndi mpeni Watsimikiza za nkhaniyo-M’bumpha Wofalitsa nkhani za apolisi m’bomalo Sub-Inspector Gladson M’bumpha watsimikidza zankhaniyi. Iye wati malemuyu Brave Malizani, pa 19 April chaka chino adalezera ndipo atafika kunyumba adayamba kumenya bambo ake, koma pofuna kuziteteza bamboyo anatenga mpeni ndi kubaya mwanayo pachifuwa. “Ife apolisi m’boma la Dowa tamanga bamboyu yemwe wapha mwanawake kamba koti analedzera kodetsa nkhawa ndipo amavutitsa pa nyumbapo,” anatero M’bumpha. M’bumpha wati bamboyo akuyembekzereka ku kawonekera kubwalo la milandu kuti akayankhe mulandu wakupha.",https://www.radiomaria.mw/bambo-wa-mboma-la-dowa-wapha-mwana-wake/,"April 21, 2020",Izahaki Mwacha
Akatolika Mdziko Muno Awapempha Kuti Akhazikike pa Chikhristu,"Akhristu a mpingo wa katolika mdziko muno awapempha kuti achilimike m’mapemphero pawokha mu nyengo ino pomwe mpingowu wayamba wayimitsa zochitika zake monga mapemphero a lamulungu pofuna kuwatetedza ku kachilombo ka Coronavirus. Mlembi wa zautumiki mu arkidayosizi ya Blantyre bambo Alfred Chaima ndi amene anena ku Limbe Cathedral pothilirapo ndemanga pa nkhaniyi. Iwo ati ngakhale kuti ndi zowawa kuti tsopano palibenso kupemphera kudzera ku matchalichi ngati kale, akhristu akuyenera kumvetsetsa pa chitetezo cha mpingo ndi anthu ake pa matendawa. “Ndi zinthu zowawa kuti sitimakumana ngati mpingo pamodzi ndi kupemphera koma pamene tikuchita zimenezi tikuyenera kukula mu chikhulupiriro,” anatero bambo Chaima. Iwo atinso a Papa apempha kuti akhritsu asate njira zomwe a zaumoyo akupereka ndipo apemphanso kuti asapereke mpata kwa kachilombo kameneka kudzera mu kukumana ngati mpingo.",https://www.radiomaria.mw/akatolika-mdziko-muno-awapempha-kuti-akhazikike-pa-chikhristu/,"April 21, 2020",Izahaki Mwacha
Nthambi ya Zaumoyo mu Dayosizi ya Mangochi Ikuphunsitsa Anthu Kapewedwe ka COVID-19,"Nthambi yowona zaumoyo mu dayosizi ya Mangochi yati ipitilira kuthandiza anthu ake m’mene angapewere matenda a COVID-19 kuti kasafalikire mu dayosiziyi. Mlangizi wa zaumoyo ku bungweli Dexter Masese ndi yemwe wanena izi pambuyo pa maphunziro apadera omwe nthambiyi inachitira pakati pa ogwira ntchito ku Radio Maria Malawi ndi ku St. John Nusery m’boma la Mangochi. Maphunziro-wo anali owazindikiritsa njira zabwino zopewera nthendayi ndipo iwo ati anthu ambiri akusangalala ndi maphunzirowa. “Ife ngati bungwe la zaumoyo mu dayosiziyi tikulimbikisa anthu a m’midzi za momwe angapewere matendawa ndipo ambiri akuchilandira chimenechi,” anatero a Masese. Polankhulapo m’modzi mwa anamwino pa chipatala cha boma ku Mangochi  a Thandizo Baleti anati bomali lakonzeka bwino pa chisamaliro cha anthu odwala nthendayi. “Boma la Mangochi likuonetsetsa kuti pali nma activities okwanira othandizira kupewa matenda amenewa a COVID 19,” anatero a Baleti. Iwo atinso odwala omwe akumabwera pa nchipatalachi akumayesedwa ngati alin ndi matendawa asanayambe kulandira thandizo lililonse.",https://www.radiomaria.mw/nthambi-ya-zaumoyo-mu-dayosizi-ya-mangochi-ikuphunsitsa-anthu-kapewedwe-ka-covid-19/,"April 21, 2020",Izahaki Mwacha
Chuma cha Radio Maria Chilowa Pansi Kamba ka Nthenda ya COVID-19,"Mkulu woyendetsa ntchito za Radio Maria m’dziko muno Louis Phiri wati kutsekedwa kwa mikumano ya mapemphero kaamba ka mliri wa Coronavirus kwakhudza kwambiri ntchito zodzetsa chuma chothandizira kuyendetsa ku wailesiyi. Phiri: Timadalira thandizo la akhristu A Phiri amalankhula izi pofotokozera mtolankhani wathu amene amafuna kudziwa momwe matendawa akhudzira ntchito za wailesiyi. Iwo ati Coronavirus yakhudza ntchito zambiri ku wailesiyi kamba koti imadalira thandizo lake kuchokera kwa  akhristu ndi anthu akufuna kwabwino omwenso akhudzidwa kwambiri ndi nthendayi. “Ife timadalira thandizo la m’maparish osiyanasiyana ndipo mliri umenewu wakhuza kwambiri zimenezi ndipo tikupempha anthu apitirize kuthandiza kudzera mu njira za pa lamya monga Mpamba komanso Airtel Money,” anatero Phiri. Iwo apemphanso anthu akufuna kwabwino omwe ali maiko a kunja kuti athandize wailesiyi kudzera pa makina a internet.",https://www.radiomaria.mw/chuma-cha-radio-maria-chilowa-pansi-kamba-ka-nthenda-ya-covid-19/,"April 20, 2020",Izahaki Mwacha
Anthu Awiri Afa Atagwera Mu Mtsinje ku Rumphi,"Anthu awiri omwe ndi a Nathaniel Gondwe a zaka 35  zakubadwa komanso a Hotters Mhango a zaka 15 zakubadwa afa atagwera mu mtsinje wa Lunyina m’boma la Rumphi pomwe amaweza nsomba mu mtsinjemo. Wachiwiri kwa wofalitsa nkhani za apolisi m’bomalo Sergeant Tupeliwe Kabwilo watsimikiza zangozi-yi. Iye wati anthuwo amaweza nsomba ndipo anafa chifukwa cha kubanika. “Athuwo amaweza nsomba mu nsinje wa Lunyina ndipo atamaliza kuwezako  Hotters anagwera m’madzimo ndipo Nathaniel amakampulumutsa koma mwasoka nayenso anamira,” anatero  Sergeant Kabwilo. Padakalipano apolisi akulangiza anthu a mderalo kuti apewe kuwoloka mitsinje yakuya kuopa ngozi zamtunduwu.",https://www.radiomaria.mw/anthu-awiri-afa-atagwera-mu-mtsinje-ku-rumphi/,"April 20, 2020",Izahaki Mwacha
Papa Wati Atsogoleri Athandize Anthu Awo,Mtsogoleri wa mpingo wa katolika pa dziko lonse Papa Fransisco wapempha atsogoleri a mayiko kuti ayike ndondomeko zabwino zothandiza anthu awo. Papa Francisko Papa Francisco walankhula izi lolemba pa misa yomwe anatsogolera ku likulu la mpingo ku Vatican. Iye wati atsogoleri a mayiko ndi onse ochita ndale akuyenera kumachita zinthu zokhazo zomwe zingathandize pa ntchito zotetedza komanso kutukula anthu awo osati kuchita zinthu zongokomera iwo eni ndi zipani zawo.,https://www.radiomaria.mw/papa-wati-atsogoleri-athandize-anthu-awo/,"April 20, 2020",Izahaki Mwacha
Bungwe la TIPOLISO Lati Anthu Akumudzi Akupereweredwa Mauthenga a Coronavirus,"Bungwe la Tikondane Positive Living Support Organisation (TIPOLISO) lati lapeza kuti anthu a madera ambiri akumidzi mdziko muno sanaphunzitsidwebe mokwanira momwe angazitetezere ku kachilombo ka Coronavirus. Mkulu wa bungweli a Sellina Bomani anena izi loweruka ku Chipini mdera la mfumu yaikulu Mulumbe m’boma la Zomba pomwe bungweli limapereka zipangizo za ukhondo kwa mafumu, sukulu za mkombaphala komanso kwa anthu ochita bizinezi ya njinga za kabaza pofuna kuti aziteteze ku mliriwu. Iwo ati ndi kofunika kuti ananso nawo aphunzitsidwe bwino njira zaukhondo zopewera kachilomboka. “Kuno kwa T/A Mulumbe tapereka mabeseni, mapelo ndi sopo ndi cholinga chothandizira kupewa kufara kwa matenda a Coronavirus komaso tapereka kwa mafumu zina mwa zipangizozi,” anatero Bomani. Iwo atinso anayitana a zaumoyo pa mwambowu  ndi cholinga choti athandizire  kupereka mauthenga amenewa potengera kuti derali ndi ku chigwa ndipo mauthenga ofunikirawa safika mu nthawi yake. Patsikuli, bungweli lapereka zipangizo zosambira m’manja kwa mabanja okwana 362 a mderalo ndipo mmawu ake Group Village Headman Kamoto  inayamikira bungweli kaamba ka thandizoli lomwe yati, lithandiza kulimbikitsa ukhondo mdera lake “Kulandira chithandizo ichi taona kuti boma lathandiza kwambiri chifukwa zina mwa zipangizozi zithandiza poweruza milandu,” anatero a Gulupu a Kamoto. Iwo atinso zomwe alandirazi ziwathandiza chifukwa choti boma la Zomba linachita malire ndi Blantyre komwe kagwa nthendayi kwambiri.",https://www.radiomaria.mw/bungwe-la-tipoliso-lati-anthu-akumudzi-akupereweredwa-mauthenga-a-coronavirus/,"April 20, 2020",Izahaki Mwacha
Papa Wapempha Akhritsu Kukhala Okhazikika pa Chikhulupiliro Chawo,"Mtsogoleri wa mpingo wa katolika pa dziko lonse Papa Francisco wati akhristu akuyenera kukhala anthu osagwedezeka pa chikhulupiriro chawo. Papa Francisko Papa Francisco walankhula izi loweruka pa Misa yomwe anatsogolera ku likulu la mpingowu ku Vatican. Iye wati ngakhale apostoli adakumana ndi mavuto osiyana-siyana pofalitsa uthenga wa chipulumutso, sadalore kuti mavutowo achepetse kapena kuthetseratu chikhulupiriro chawo mwa Mulungu koma m’malo mwake adali olimba mtima komanso a chikhulupiriro. Pamenepa Papa Francisco wati akhristu akuyenera kutengera chitsanzo pokhala olimba mtima, osagwedezeka ndipo a chikhulupiliro pofalitsa uthenga wa chipulumutso.",https://www.radiomaria.mw/papa-wapempha-akhritsu-kukhala-okhazikika-pa-chikhulupiliro-chawo/,"April 19, 2020",Izahaki Mwacha
Kampani ya AHL Yapempha Alimi Kuti Atsate Ndondomeko Zoyenera,"Kampani yoyendetsa malonda a fodya mdziko muno ya Auction Holdings Limited yapempha alimi kuti atsate ndondomeko zomwe zayikidwa pa kagulitsidwe ka mbewuyi chaka chino kaamba ka nthenda ya COVID-19. Wapempha alimi atsatire ndondomeko zoyenera-Ndanga Mneneri wa kampaniyi Tereza Temweka Ndanga wanena izi pamene msika wa malondawa ukuyembekezeka kutsekulidwa lolemba likudzali. Iye wati pali ndondomeko zatsopano zomwe zayikidwa pofuna kutsatira njira zopewera matenda a COVID-19 kuti alimi ndi onse okhudzidwa asakhale pa chiwopsezo chotenga kapena kufalitsa nthendayi. “Tikugwirisa ntchito ma Receiving Centres kuti alimi azitha kutsatira malonda a fodya kumeneko kudzera m’ma sellers’ shit,” anatero ndanga. iwo atinso alimi azithanso kutsatira malonda afodya kudzera m’ma lamya pa njira ya ahl 252 kwa alimi omwe analembesa.",https://www.radiomaria.mw/kampani-ya-ahl-yapempha-alimi-kuti-atsate-ndondomeko-zoyenera/,"April 19, 2020",Izahaki Mwacha
Apempha Asodzi Adzidula Msonkho,"Asodzi a pa nyanja ya Chilwa awapempha kuti adzisamalira msomba komanso kuti adzikhoma msonkho mu nthawi yake.  Mlangizi wamkulu owona za msomba ku Kachulu m’boma la Zomba a Nickson Kamete Masi ndi omwe apereka langizoli pambuyo pa msonkhano omwe anachititsa pa doko la Mchenga lachinayi lapitali. Iwo ati anafuna  kukumbutsa asodzi a nsomba malangizo oyenera kuti adzitsatira ndipo mwazina pa msonkhanowo alangizanso asodzi kuti adziteteza zachilengedwe komanso kukhala ndi umwini pa zinthuzi. “Takumana ndi akomiti a derali komanso asodzi omwe timawalimbikitsa njira za kasamalidwe ka nsomba komanso kuwakumbusa kuti akhome nsonkho nyanjayi ikasegulidwa kwa asodzi omwe ali ndi makhoka komanso omwe alibe,” anatero a Masi.",https://www.radiomaria.mw/apempha-asodzi-adzidula-msonkho/,"April 19, 2020",Izahaki Mwacha
Bungwe la STEKA Lapempha Makolo Ateteze Ana Awo ku Coronavirus,"Bungwe lopereka thandizo lokhudza chisamaliro cha miyoyo ya ana omwe akukomana ndi mavuto osiyanasiyana pa miyoyo yawo la Step Kids Awareness (STEKA) lapempha makolo onse mdziko muno kuti ateteze ana ku nthenda ya COVID-19. Maseko limodzi ndi ana omwe amawasamalira Mkulu wa bungweli a Godknows Maseko alankhula izi mu mzinda wa Blantyre pofokozera atolankhani za m’mene bungweli lakonzekera pofuna kuteteza ana mu nthawi yomwe dziko lino likhale pa m`bindikiro monga boma linalengezera masiku apitawa. Iwo ati makolo akuyenera kutengapo mbali posamalira ana awo. “Ife ngati bungwe loteteza ana mdziko muno tapempha makolo kuti ateteze ana poyamba pozisamalira iwo eni, ana akuyenera kusungidwa ku nyumba ndipo asamayende chisawawa kupewa kutenga matendawa,” anatero a Maseko. Iwo atinso kwa ana omwe amakhala m’mizinda ikulu ikulu ndi m’matauni  a dziko lino, apempha mabungwe  osamalira ana kuti asunge ana pokonzekera m’bindikiro omwe boma lingakhazikitse ngati bwalo la milandu litachotsa chiletso chomwe chilipo padakalipano.",https://www.radiomaria.mw/bungwe-la-steka-lapempha-makolo-ateteze-ana-awo-ku-coronavirus/,"April 19, 2020",Izahaki Mwacha
‘Lockdown’ Imasokoneza Chuma cha Dziko-Katswiri,"M’modzi mwa akatswiri pa nkhani za chuma mdziko muno Dr. Betchani Jere wati chuma cha dziko lino, chitsika kwambiri, boma likangopitilira ndi ganizo lake lotseka kayendedwe ka anthu ndi ntchito zawo kwa masiku 21. Iye wanena izi poflankhula ndi Radio Maria Malawi, pomwe imafuna kudziwa za tsogolo la chuma cha dziko lino ganizoli likangokwaniritsidwa. Iye wati boma likuyenera kuwunika bwino za ganizoli kaamba koti chuma cha dziko lino chimadaliranso kwambiri bizinesi zing’onozing’ono zomwe ndi ntchito ya a Malawi ochuluka. “Anthu ambiri omwe amadalira malonda ang’onoang’ono,  za mafakitale, zokopa alendo, ndi za panseu zasokonekera  ndipo lockdown isasokoneze umoyo wa anthu chifukwa choti lockdown ya kuno ndi yosiyana ndi malockdown a m’maiko ena,” anatero Dr. Jere. Iwo anatinso bungwe la International Monetary Fund lati chuma chitsika ndi 3% pa dziko lonse zomwe zili ndalama zokwana 9 trillion dollars ndipo chuma cha dziko lino sichikwera malinga ndi momwe zimayembekezereka.",https://www.radiomaria.mw/lockdown-imasokoneza-chuma-cha-dziko-katswiri/,"April 18, 2020",Izahaki Mwacha
ECM Yapereka Ndondomeko Zatsopano za Mapemphero,"Bungwe la maepisikopi a mpingo wa katolika mdziko muno la Episcopal Conference of Malawi (ECM), lapereka ndondomeko ya zomwe akhristu a mpingowu akuyenera kutsata pa nthawi yomwe boma kayendedwe ka anthu, lockdown pachingerezi. Alemba chikalatacho Mwa zina, chikalata chomwe maepiskopiwa atulutsa, chati akhristu asasonkhane pa misonkhano iliyonse kuphatikizapo pa mapemphero a ku matchalitchi awo koma adzipemphera kunyumba kwawo tsiku lililonse “Akhritsu sakuloredwa kupita ku tchalitchi ndipo akuyenera kutsatira chitsime popemphera m’manyumba mwawo, nyumba zowulutsira mawu  za mpingowu monga Radio Maria, Radio Alinafe, Radio Tuntufye, Radio Tigawane ndi Luntha TV zikuyenera kuti zizichita miyambo yosiyanasiyana ya mapemphero kuti akhristu azitsatira tsiku ndi tsiku,”  yatero kalatayo. Iwo atinso ansembe azipereka mauthenga osiyanasiyana  kudzera mu njira zamakono komanso akuyenera kupereka masakaramenti motsata ndondomeko zomwe mpingowu unayika.",https://www.radiomaria.mw/bungwe-la-ecm-lapereka-ndondomeko-zatsopano-za-mapemphero/,"April 18, 2020",Izahaki Mwacha
Mpingo ndi Anthu Omwe Amasonkhana ndi Kupemphera Limodzi-Papa,"Papa Fransinco yemwe ndi mtsogoleri wa katolika pa dziko lonse  wakumbutsa anthu kuti ngakhale kuti panopa anthu akutsatira mapemphero osiyana-siyana kudzera mu njira za makono monga makina a intaneti chifukwa cha nthenda ya Covid 19, cholinga cha mpingo ndi kuti anthu azisonkhana ndi kupemphera limodzi m’matchalichi awo. Papa Francisco wapereka chenjezo ndipo walankhula izi lachisanu pa Misa yomwe anatsogolera ku likulu la mpingo ku Vatican pamene mliri wa Coronavirus wavutitsa kwambiri zomwe zachititsa kuti anthu asiye kupita ku matchalitchi awo ndipo m’malo mwake akumatsatira mapemphero osiyanasiyana kudzera mu njira za makono zofalitsira mauthenga monga makina a intaneti ndipo iye wati akhristu akuyenera kukumbukira kuti mpingo ndi gulu la anthu omwe amabwera pamodzi ndi kupemphera powonana maso ndi maso. “Nkutheka kuti pa nthawi iyi ya mliri wa Coronavirus anthu apusisika ndi kumaganiza kuti ukatha mliriwu palibenso chifukwa chomasonkhanirana malo amodzi ndi kumapemphera,” anatero Papa. Iye wati zomwe zikuchitika pano ndi za kanthawi kochepa kotero kuti pambuyo pa mliri wa Coronavirus anthu adzayenera kupitiriza kusonkhana malo amodzi ndikuchita mapemphero monga zinalili mliriwu usanabwere ndipo wati anthu akuyenera kukumbukira kufunika kolandira Ambuye Yesu wokhala mu Ukaristia komanso kufunika kwa masakramenti ena monga Sakramenti la kulapa ngakhale kuti iye wati akuzindikira kuti izi ndi zovutirapo pa nthawi iyi ya mliri wa Coronavirus.",https://www.radiomaria.mw/mpingo-ndi-anthu-omwe-amasonkhana-ndi-kupemphera-limodzi-papa/,"April 18, 2020",Izahaki Mwacha
Anthu Atatu Achira COVID-19,"Anthu atatu omwe ali mu gulu la anthu omwe anapezeka ndi kachilombo ka Coronavirus akuti atawayeza awapezeka kuti tsopano alibe kachilomboka mthupi mwawo. Watsimikiza za anthuwa-Mhango Nduna ya zaumoyo a Jappie Mhango amalankhula izi pomwe amapereka lipoti lokhudza momwe zinthu zikuyendera pa ntchito yolimbana ndi kachilomboka  mdziko muno . “Masiku asanu apitawa sitinalandire uthenga wina uliwonse okhuza matendawa ndipo titayeza palibe anapezeka nawo koma dzulo kwapezeka munthu m’modzi wa zaka 70, mu mzinda wa Blantyre yemwe wapezeka ndi matendawa,” anatero a Mhango. Pamenepa ndunayi yati anthu atatuwa akuyembekezereka kukayezedwanso kachiwiri kuti astimikizidwe kuti achiladi. Iwo ati tsopano onse omwe apezeka ndi matendawa mdziko muno alipo 17 koma awiri mwa iwo anamwalira.",https://www.radiomaria.mw/anthu-atatu-achira-covid-19/,"April 18, 2020",Izahaki Mwacha
Papa Wasankha Mkulu Woona Zachuma ku Vatican,Mtsogoleri wa mpingo wa katolika pa dziko lonse Papa Francisco wasankha mkulu wa bungwe loyang’ana momwe chuma chiyendera ku likulu la mpingo ku Vatican. Malinga ndi malipoti a wayilesi ya Vatican Papa Francisco wasankha Giuseppe Schlitzer kulowa mmalo mwa Tommaso Di Russa yemwe nthawi yake yokhalira pa udindowu inatha mwezi wa January chaka chonchino. Likulu la Mpingo wa Katolika ku Vatican lalengeza za kusankhidwa kwa akuluakulu awiri oyang’anira bungwe la Mpingowu loona momwe chuma chiyendera. Mkulu wa bungweli lomwe limadziwika pa chingerezi kuti Financial Intelligence Authority ndi Giuseppe Schlitzer ndipo womutsatira wake ndi Federico Antellini Russo. Awiriwa akulowa mmalo mwa Tommaso Di Russa yemwe adatsiriza ntchito yake pa 20 January chaka chonchino atakhala pa udindowu kwa zaka zisanu. Mwa zina bungweli limalimbana ndi machitidwe wozembetsa ndalama (money laundering). Papa Benedicto wa 16 ndiyemwe adakhazikitsa bungwe la Financial Intelligence Authority m’chaka cha 2010 kuti liziona momwe ndalama zimagwiritsidwira ntchito ku likulu la Mpingo ku Vatican komanso kuti ndondomeko za chuma zomwe likulu la Mpingo wa Katolika limatsata nzogwirizana ndi momwe mabungwe komanso maiko achitira.,https://www.radiomaria.mw/papa-wasankha-mkulu-woona-zachuma-ku-vatican/,"April 17, 2020",Izahaki Mwacha
Sing’anga Wanjatidwa Kamba Kogwirira Mwana,"Apolisi m’boma la Chikwawa amanga sing’anga wina wa mankhwala azitsamba pomuganizira kuti wagwirira mwana wa zaka khumi ndi zitatu zakubadwa.  Wachiwiri kwa mneneri wa apolisi m’bomalo Sergeant Dickson Matemba watsimikiza zankhaniyi. Iye  wati mkuluyu Goodson Bandecha wa zaka 44 zakubadwa, anachita izi pa 12 mwezi uno  ponamiza msungwanayu kuti achira matenda a m’mimba omwe amadwala akagona naye ndipo anamuwopseza kuti akakana kuchita naye izi msungwanayu achita misala. Atachita naye zadamazo msungwanayu anakaulura kwa makolo ake omwe anatengera nkhaniyi ku polisi omwe anamanga mkuluyo. “Makolo a mtsikanayo anayitanitsa msing’angayo kuti azawathandize kamba ka vuto la m’mimba lomwe anali nalo  ndipo apa ng’angayo anapezerapo mwayi ndi kugwirira mwanayo,” anatero a Matemba. Padakali pano apolisi m’bomalo amanganso bambo wina yemwe anaba mwana ndi kumakakhala naye ngati banja kotero alangiza anthu m’bomalo kuti asamalire ana awo komanso asamakhulupirire asing’anga.",https://www.radiomaria.mw/msinganga-wanjatidwa-kamba-kogwirira-mwana/,"April 17, 2020",Izahaki Mwacha
Apolisi ku Lingadzi Ati Agwira Ntchito Limodzi Ndi Achitetezo Chakumadera mu Nthawi ya Lockdown,"Apolisi ku Lingadzi mu mzinda wa Lilongwe lachitatu atsimikizira akuluakulu owona za chitetezo chakumadera (Community Policing) m’madera A Area 10 ndi Area 12 mu mzindawo kuti apereka chitetezo chokwanira pa nthawi yomwe mtsogoleri wa dziko lino walamula kuti anthu asayendeyende kwa masiku 21. Zgambo: Chitetezo chikhalapo chokwanira Wofalitsa nkhani za apolisi ku Lingadzi Sergeant Salome Zgambo watisimikizira zankhaniyi. Iye wati cholinga cha apolisi poyendera apolisi akumidziwo, chinali chofuna kukawalimbikitsa ndi kukawatsimikizira za chitetezo ku maderawo. “Lero ife a Lingadzi Police tinayendera makomiti aku Area 10 komaso Area 12 kuwalimbikisa kuti chitetezo chikhalapo chokwanira ndipo tigwira ntchito usana ndi usiku,” anatero a Zgambo. Iwo atsimikiziranso anthu m’maderawo kuti asakhale ndi mantha  chifukwa cha kutulutsidwa kwa  akaidi ku ndende pofuna kuti akayidiwa asamakhale mothinana pofuna kupewa mliri wa nthenda ya Coronavirus ponena kuti iwo akhalabe akuyang’anira bwino deralo.",https://www.radiomaria.mw/apolisi-ku-lingadzi-ati-agwira-ntchito-limodzi-ndi-achitetezo-chakumadera-mu-nthawi-ya-lockdown/,"April 17, 2020",Izahaki Mwacha
‘Anthu Okhuzidwa’ Apempha Kuti Chisankho cha Aphungu Chichitikenso,"Gulu la anthu okhudzidwa la Concerned Citizens lati likufuna kuti bwalo la za malamulo lomwe linagamula kuti chisankho cha president chichitikenso mdziko muno, ligamulenso kuti chisankho cha aphungu akunyumba ya malamulo chichitikenso pamodzi ndi chisankhochi. Gululi lomwe lili ndi anthu oposa 180, lalembera kalata bwalo la High Court ku Lilongwe, kupempha kuti chisankho cha president chatsopano chichitike limodzi ndi cha aphungu akunyumba ya malamulo kamba koti bungwe la MEC lomwe bwalo la zamalamulo  linati linalakwitsa pa kayendetsedwe ka chisankho cha president m’mwezi wa May chaka chatha, ndi lomwenso linayendetsa chisankho cha aphungu a kunyumba ya malamulo. Gululi lati ndi kutheka kuti bungweli  lidalakwitsa zonse pa chisankhochi ndipo latinso  malamulo a dziko lino, amati chisankho cha president komanso aphungu a kunyumba ya malamulo chidzichitika limodzi ndipo osankhidwa adzikhala pa udindo kwa zaka zisanu. “Ine monga mzika ya Malawi tikufuna kuti chisankho cha president chichitike limodzi ndi cha aphungu chifukwa aphunguwa akuyenera kugwira ntchito zaka zisanu zomwe zikusonyeza kuti aphunguwa akapitiriza agwira ntchito zaka zisanu ndi chimozi komwe kuli kuphwanya malamulo a dziko lino,” anatero mmodzi mwa anthuwo. Pogwirizana ndi gululi pa zomwe lachita pokamang’amala ku bwalo la milandu, anthu ena ku Zomba ati pa malamulo, aphunguwa amayenera kukhala zaka zisanu akugwira ntchito, choncho chikachitika chisankho cha president chokha, ndiye kuti aphungu anasankhidwa chaka chatha-wa, agwira zaka zisanu ndi chimodzi (6) zomwe ndi kuphwanya malamulo a dziko lino.",https://www.radiomaria.mw/anthu-okhuzidwa-apempha-kuti-chisankho-cha-aphungu-chichitikenso/,"April 16, 2020",Izahaki Mwacha
HRDC Yapempha Boma Kuti Liyimitse Chiganizo cha “Lockdown”,"Bungwe lomenyera ufulu wa anthu mdziko muno la Human Rights Defenders Coalition (HRDC) lati boma liyimitse kaye ganizo lake loletsa anthu kuyendayenda ndi kuchita ntchito zawo kapena kuti Lockdown pachingerezi kuti lipereke kaye tsatanetsatane wa m’mene lithandizire anthu mu nthawiyi. Wachenjeza boma-Trapence Boma, lidalengeza kuti kuyambira pakati pa usiku wa loweruka pa 18 mwezi uno mpaka pakati pa usiku wa pa 9 May chaka chino anthu asayendeyende,omwe ndi masiku 21,pofuna kuchepetsa kufala kwa nthenda ya COVID-19. Polankhula pa msonkhano wa atolankhani lero m’mawa, wapampando wa bungweli Gift Trapence,wati bungweli lawuza kale maloya ake kuti apite ku bwalo la milandu kuti lilowelerepo pa nkhaniyi ponena kuti boma ladya mfulumira polengeza za ganizoli lisadaike mfundo zothandizira anthu osauka pa nthawi yosayendayendayi.",https://www.radiomaria.mw/hrdc-yapempha-boma-kuti-liyimitse-chiganizo-cha-lockdown/,"April 16, 2020",Izahaki Mwacha
"Apolisi, Asilikali Ati Akhwimitsa Chitetezo mu Nthawi Yosayendayenda","Apolisi mdziko muno mogwirizana ndi asilikali a nkhondo, anenetsa kuti apereka chitetezo cholimba motsatira malamulo a dziko lino amene amawalora kuti awonetsetse kuti mdziko muli bata ndi mtendere komanso kuti aliyense akutsatira malamulo. Anayitanitsa msonkhano wa atolankhaniwo-Mwapasa Wogwilizira udindo wa mkulu wa apolisi mdziko muno a Danken Mwapasa limodzi ndi mkulu wa asilikali a nkhondo mdziko muno a Peter Lapken Mathanga anachititsa msonkhano wa atolankhani omwe wachitika lachinayi mu mzinda wa Lilongwe, pokonzekera masiku 21 osayendayenda omwe pulezidenti Peter Mutharika walengeza kuti ayambira pakati pa usiku wa loweruka sabata ino mpaka pakati pa usiku wa pa 9 May chaka chino. Nthambi ziwirizi zapempha anthu mdziko muno kuti atsatire bwinobwino malamulo omwe aikidwa ponena kuti opezeka akuyenda mopanda chilolezo adzalangidwa moyenera monga waphwanyira malamulowa. Pamenepa atolankhani anafunitsitsa kudziwa kuti anthu adzalandira chilango chotani potengera kuti ndendenso za dziko lino, potengera nkhani ya Corona Virus yomweyi sikukuyenera kuti kudzaze. Iwo anayankhapo kuti anthuwa adzatengeredwa kupolisi ndipo mwachangu adzakawonekera ku bwalo la milandu komwe adzikalandira chilango mwachangu. Nkhani ina yomwe inamanga nthenje kumeneku ndiyokhudza ntchito zakumunda pamene anthu ena akukololabe mbeu zawo. Pamenepa akuluakuluwa ati mpofunika anthu afunse komwe akuyenera kuti akatenge chilolezo choti agwirire ntchitozo momasuka. Iwo anenetsanso kuti sikufuna kwawo kuti adzagwire ntchito yawo mwa nkhanza koma mokhala kumbali ya wanthu komanso anenetsa kuti anthu akuyenera kutsatira malamulowa kaamba koti ndi anthu omwewo amene apindule ndi mfundozi.",https://www.radiomaria.mw/apolisi-asilikali-ati-akhwimitsa-chitetezo-mu-nthawi-yosayendayenda/,"April 16, 2020",Izahaki Mwacha
Kwaya ya Sts Symon and Jude Ithandiza Radio Maria Malawi,"Kwaya  ya  Saints  Symon  and  Jude  ku Chileka mu parishi ya Lunzu mu arkidayosizi ya Blantyre ya mpingo wa katolika, yati ndi udindo wa aliyense kuthandiza Radio Maria ndi zinthu zosiyanasiyana. Mkhalapampando wa kwayayi, Mayi Florence Chirwa, alankhula izi pambuyo popereka thandizo lawo ku wailesiyi m’boma la Mangochi. Mayi Chirwa, ati ngakhale kwayayi si ya anthu ochita bwino, komabe  anachiona cha nzeru kuti agawane ndi wailesiyi zochepa zomwe ali nazo,  pofuna kuthandizira ntchito yofalitsa uthenga wabwino padziko lonse. “Titakhala pansi ngati kwaya tinaona kuti ndi kofunika kuthandiza wayilesiyi popeza imathandiza mpingo wathu mu njira zosiyanasiyana ndipo tathandiza ndi ndalama yokwanira 40 thousand kwacha,” anatero mayi Chirwa. Polankhulapo mkulu wowona ntchito zokweza wailesiyi a Martha Mwandira, ayamikira kwayayi kaamba kofika ndi thandizo lawo mu nthawi yoyenera, pomwenso wayilesiyi ikukumana ndi mavuto ambiri a zachuma. “Ife ndi othokoza kamba koti kwayayi yagwira ntchito yaikulu yothandiza wayilesiyi ndipo thandizoli ligwira ntchito yoyenera,” anatero Mwandira. Iwo apephanso anthu akufuna kwabwino kuti adzithandiza wayilesiyi molowa manja kuti ntchito zake zipite patsogolo maka pa nthawi ino ya Coronavirus pomwe zinthu zambiri zayima.",https://www.radiomaria.mw/kwaya-ya-sts-symon-and-jude-ithandiza-radio-maria-malawi/,"April 16, 2020",Izahaki Mwacha
Boma Lati Litseka Sukulu Zophwanya Malamulo mu Nyengo ya COVID-19,"Unduna wa zamaphunziro wachenjeza eni sukulu zomwe sizaboma kuti zisiye kupitiliza maphunziro, patamveka mphekesera zoti sukulu zina zikugwirabe ntchito zawo zophunzitsa ana mozemba, mkatikati mwa mliri wa nthenda ya COVID-19. Tilanda ziphaso zawo-Susuwele Banda Nduna ya zamaphunziro yomwenso ndi m’modzi mwa mamembala a komiti yapadera yowona za matendawa mdziko muno Dr. William Susuwele Banda, ndi omwe anena izi paulendo omwe anayendera chipatala cha Ntcheu ndi cholinga chofuna kukaona momwe chipatalachi chikukonzekelera polimbana ndi nthendayi. Ndunayi yati sukulu zopezeka zikuchita izi zilandira chilango cholandidwa ziphaso zawo zoyendetsera bizineziyi. “Tamva kuti sukulu zina zikupitilira kuphunzitsa ana mozemba ndiye ife sitilimbana nawo kwambiri. Chimene tichite tingowalanda chiphaso chawo ndipo sadzatsegulanso sukulu zawozo,” anatero Dr. Banda. Polankhulapo pa nkhani yokonzekera kulimbana ndi nthenda ya COVID-19, mkulu wa pachipatala cha Ntcheu Dr. Isaac Mbingwani wati iwo ayika ndondomeko zoyenera kuti athane ndi nthendayi. Padakalipano boma lati lidakalingalirabe momwe lingathandizire mzika za dziko lino zomwe zili mdziko la South Africa omwe akuti akufuna kubwera mdziko muno kamba ka mavuto omwe akukumana nawo mdzikomo.",https://www.radiomaria.mw/boma-lati-litseka-sukulu-zophwanya-malamulo-mu-nyengo-ya-covid-19/,"April 16, 2020",Izahaki Mwacha
Mutharika athetse komiti yowona za Coronavirus-Phiri,"M’modzi mwa akatswiri pa nkhani za ndale mdziko muno George Phiri, wauza mtsogoleri wa dziko lino Peter Mutharika kuti athetse komiti yomwe ikuwona za nthenda ya COVID-19 mdziko muno. Coronavirus si nkhani ya ndale-Phiri George Phiri, yemwenso ndi mphunzitsi wa phunziro laza ndale ku sukulu ya ukachenjede ya Livingstonia,  wauza Radio Maria Malawi, kuti komiti yomwe ilipo padakali pano, ndi ya nduna zomwe ndi za chipani cha Democratic Progressive (DPP), pomwe mulili wa Coronavirus si nkhani ya ndale. Iye wati pulezidenti Mutharika, amayenera kusankha komiti ya anthu ochokera mu zipani za ndale zosiyanasiyana, akatswiri a zaumoyo, a mipingo, a za malamulo, a katswiri a zachuma komanso a mabungwe ndi ena. “Nkhani ya Coronavirus si nkhani ya ndale koma ndiyoti yakhuza dziko lonse la Malawi ndiye pakufunika komiti yoti izitumikira za Coronavirus osati a ndale omwe ndi a chipani cha DPP omwe akuyendesa komitiyi padakali,”anatero Phiri. Phiri wati President Mutharika akuyenera kusankha komiti yomwe itumikire bwino a Malawi osati yotumikira za ndale.",https://www.radiomaria.mw/mutharika-athetse-komiti-yowona-za-coronavirus-phiri/,"April 15, 2020",Izahaki Mwacha
Banja Lafa Polimbirana Thumba la Chimanga,"Anthu okwiya apha bambo wina m’boma la Ntcheu kamba komenya ndi kupha mkazi wake atasemphana maganizo kamba ka thumba la chimanga. Chigalu: Aphedwa m’machitidwe osiyana Wofalitsa nkhani za apolisi m’bomalo Sub-Inspector Hestings Chigalu, watsimikiza zankhaniyi ndipo wati bamboyu yemwe ndi Aubrey James wa zaka 41 zakubadwa anasemphana maganizo ndi mkazi wake Lyness Million wazaka 33 zakubadwa kamba kofuna kugulitsa thumba la chimanga ndi cholinga choti abwenze ngongole, Kutsatira kusamvanaku, bamboyu  anayamba kumenya mkazi wakeyu ndi chitsulo mpaka kukomoka, ndipo anthu anamutengera ku chipatala chaching’ono cha Nsipe komwe anamwalira asanalandire thandizo la mankhwala. Anthuwo anabwerera kumudzi ndi kukafunafuna  bamboyu, ndipo atamupeza, anamumenya mpaka kupha. “Anthuwa aphedwa mu machitidwe osiyana pomwe anthuwa anasemphana ndipo bamboyu analedzera ndipo anayamba kumenya mkaziyo mpaka kukomoka kutsatira kumwalira kwa mayiyo ku chipatala cha Nsipe, anthu okwiya anamenya ndi kuphanso bamboyo,” anatero a Chigalu. Iwo ati akufufuzabe zankhaniyi ndipo anthu omwe achita iziwa akuyenera kumangidwa kamba kotengera lamulo m’manja mwawo. Lyness Million amachokera m’mudzi mwa Zidana mfumu yaikulu Kwataine ndipo Aubrey James amachokera kwa mfumu yaikulu Makwangwala onsewa ndi a m’boma la Ntcheu.",https://www.radiomaria.mw/banja-lafa-polimbirana-thumba-la-chimanga/,"April 15, 2020",Izahaki Mwacha
Maepiskopi ati ndi Okonzeka Kuthandiza Anthu Odwala Matenda a COVID-19,"Maepiskopi a mpingo wa katolika mmaiko a Malawi, Zambia komanso Zimbabwe ati ali limodzi ndi anthu onse omwe akukhudzidwa ndi mliri wa CoronaVirus omwe wavuta kwambiri padziko lonse kuphatikizapo m’maiko atatuwa.  Mu uthenga wawo wa Pasaka wopita kwa atumiki onse, akhritsu komanso anthu akufuna kwabwino, ma episkopiwa ati mliriwu, wasokoneza kwambiri chikondwelero cha Pasaka cha chaka chino, choncho pofuna kuonetsa umodzi wawo ndi akhristu onse komanso anthu omwe pakadali pano akudwala nthendayi,iwo akuwayikiza m’mapemphero anthuwa kuti Mulungu awachiritse. Mu kalata yomwe yalembedwayi ati, ena mwa anthu, akukhala mwa mantha kamba ka mliriwu, komanso kuti achibale awo ena, akusungidwa ku malo awokha, zomwe zikukulitsa kutaya mtima pakati pawo, choncho iwo ati uthenga wa Pasakawu, uwalimbikitse za chikondi cha Mulungu. “Onse omwe akudwala matendawa ndi omwe akuthandiza odwalawa akuyenera  kudalira Mulungu, komanso polimbana ndi matendawa akhristu akuyenera kutsatira zomwe Papa Francisco anapempha kuti kusonkhedwe limodzi limodzi kuti tithadizire onse omwe akhuzidwa,” yatero kalatayo. Iwo apemphaso akhritsu kuti akhale olimba mtima monga momwe akazi awiri aja analili pokawona manda a Ambuye Yesu, zomwe zikusonyeza kuti zonse zatha ndipo nayo imfa yagonja.",https://www.radiomaria.mw/maepiskopi-ati-ndi-okonzeka-kuthandiza-anthu-odwala-matenda-a-covid-19/,"April 15, 2020",Izahaki Mwacha
Ambuye Msusa Apempha Anthu Akalembetse Mkaundula wa Voti Mwaunyinji,"Arkiepiskopi wa arkidayosizi ya Blantyre, Ambuye Thomas Luke Msusa alimbikitsa akhristu amu arkidayosiziyi kuti atenge nawo gawo pa chisankho cha pulezidenti chatsopano chomwe  chikuyembekezeka kuchitika pa 2 July chaka chino. Ambuye Msusa, anena izi polankhula ndi Radio Maria Malawi. Aliyense amene wafika msinkhu wovota akalembetse-Msusa Iwo ati ndi kofunika kuti anthu akalembetse mu kaundula wa voti ndi cholinga choti adzavote ndi kudzasankha mtsogoleri wakumtima kwawo yemwe adzatsogolere dziko lino zaka zisanu zomwe zikudzazi. “Aliyense amene wakwanitsa zaka 18 akuyenera akalembetse ndi kudzavota pa tsiku la chisankho. Amene tinalembetsa kale tipitenso tikawone ngati dzina lathu lilipobe mkaundulayu,” anatero Ambuye Msusa. Arkiepiskopiyu wapemphanso achinyamata omwe amatenga gawo pa ntchito yokopa anthu kuti achite izi molemekeza ufulu wa ena. Iwo anati, “Nthawi yokopa anthu, ena amakhala ndi mantha komanso amavutika chifukwa achinyamata ena amachita chipongwe posalemekeza maganizo a anzawo, kusalemekeza katundu wa anthu ena mpaka kuwabera ngakhalenso kupha anzathu.”",https://www.radiomaria.mw/ambuye-msusa-apempha-anthu-akalembetse-mkaundula-wa-voti-mwaunyinji/,"April 15, 2020",Izahaki Mwacha
Mutharika Walengeza Zoyimitsa Ntchito Zonse Mdziko Muno Kwa Masiku 21,"Mtsogoleri wa dziko lino Peter Mutharika walengeza kuti ntchito zonse za mdziko muno ziyima kwa masiku 21 kuyambira loweruka likudzali ati pofuna kulimbana ndi kachilombo ka Coronavirus. Mutharika wanena izi dzulo usiku kudzera mu uthenga wake wapadera omwe amalankhula ku mtundu wa aMalawi pa nkhani yokhudza nthendayi mdziko muno. Iye wati zimenezi zichitika kuyambira 12 koloko ya usiku wa loweruka pa 18 April mpaka pa 9 May 2020.  Mutharika wati kuyimitsa ntchito zonseku kutha kuzawonjezeredwa ngati boma lizawone kuti zinthu sizikusintha ndipo zikuyipirabe. Iye wati maiko ambiri ataya miyoyo ya anthu ochuluka kaamba ka nthendayi ndipo mayiko onse amene azungulira dziko lino nawonso akhudzidwa ndi nthendayi choncho ndi kofunika kuti dongosolo labwino liyikidwe kaamba koti kupanda kutero anthu oposa 50,000 atha kufa mdziko muno kaamba ka nthendayi. Pamenepa iye wati ndi kofunika kuti anthu atsatire dongosololi kaamba koti ndi lothandiza kwambiri dziko lino ndipo wati pamene izi zikhale zikuchitika, boma likhalabe likupitiliza kuchita ntchito zake zopulumutsa miyoyo ya Anthu monga kuyeza Anthu omwe akukayikiridwa, kulemba ntchito a zachipatala owonjezera, kukhwimitsa chitetezo mzipata ndi malo ena onse,  kupereka zipangizo zogwilira ntchito kwa a zachipatala komanso ntchito yopereka mauthenga othandiza anthu kudziwa za kapewedwe ka nthendayi. Mutharika wati pakufunika ndalama zokwana 150 billion kwacha polimbana ndi nthendayi ndipo wapempha atsogoleri ena a ndale kuti agwirane manja ndi boma pa ntchito yolimbana ndi mlirriwu. Kulengezaku kwadza patangopita maola ochepa Anthu ena osadziwika ataphwanya zipangizo za kalembera wa chisankho msukulu zina mu mzinda wa Blantyre ponena kuti bungwe la MEC silimayenera kupitilira ndi ntchitoyi pamene nmdziko muno muli mliriwu zomwe zachititsanso bungweli kuti liyimitse kalembera wachisankho m’boma la Blantyre. Izi zachitikanso patangopita maola ochepa pomwe Gulu la ndale lomwe langokhazikitsidwa kumene la Citizens for Transformation (CFT) linachenjeza boma, kuti lisabwere ndi ganizo loyimitsa ntchito zonse mdziko muno kamba ka nthenda ya COVID-19, ponena kuti izi, ziyika miyoyo ya anthu ambiri pa chiwopsezo. Mtsogoleri wa gululi a Timothy Mtambo, analankhula izi lachiwiri ku Lilongwe, pa msonkhano wa atolankhani pomwe amalankhulapo pa momwe zinthu zilili mdziko muno pakadali pano. Iwo ati ndi zomvetsa chisoni kuti pakumveka za maganizowa, ndipo wati mzika zambiri za dziko lino, zitha kuvutika kwambiri kupeza zofunika pa moyo wawo, ntchito za dziko, zitaime pofuna kuteteza kufala kwa kachirombo ka Corona virus.",https://www.radiomaria.mw/mutharika-walengeza-zoyimitsa-ntchito-zonse-mdziko-muno-kwa-masiku-21/,"April 15, 2020",Izahaki Mwacha
Chiwerengero cha Odwala COVID-19 Mdziko Muno Chafika pa 16,"Anthu atatu apezekanso kachilombo ka coronavirus mdziko muno ndipo chiwerengerochi chafika pa 16. Watsimikiza za anthuwa-Mhango Jappie Mhango yemwe ndi nduna ya za umoyo watsimikizira za nkhaniyi pomwe amayankhula izi  mu mzinda wa Lilongwe popereka lipoti lokhudza matendawa mdziko muno. Iye anati  m’modzi mwa anthu atatu omwe apezeka ndi kachilomboka, ndi mayi wa zaka 22 yemwe anafika m’dziko muno kuchokera ku Dubai pa 17 March 2020. “Kwapezekanso odwala ena atatu omwe onsewo ndi a mu mzinda wa Blantyre ndipo m’modzi ndi m’bale wa yemwe anapezeka kale ndi matendawa ndipo wina sakuziwika komwe wachokera,” anatero a Mhango. Iye wapempha anthu kuti apitilire kupewa matendawa potsatira njira zomwe unduna wa zaumoyo unapereka komanso wati awonjezera njira zina zopewera matendawa.",https://www.radiomaria.mw/chiwerengero-cha-odwala-covid-19-mdziko-muno-chafika-pa-16/,"April 14, 2020",Izahaki Mwacha
Apempha Boma Liyike Chidwi Mzipata za Mdziko Muno,"M’modzi mwa anthu omwe amatsatira bwino nkhani zochitika mdziko muno a Coxley Kamange apempha boma kuti liyike chidwi chake pa zipata zolowera ndi kutulukira mdziko muno pofuna kuti nthenda ya COVID-19 isapitilire kufalikira m’dziko muno. Zipata za dziko lino zidakali zotsekula A Kamange amalankhula izi mu mzinda wa Blantyre pothilirapo ndemanga pa momwe boma likugwilira ntchito yolimbana ndi kufala kwa kachilombo komwe kakuyambitsa nthendayi ka Corona-virus m’dziko muno. “Tati tipemphe ku boma kuti m’maboda mukhale chitetezo chokwanira poyika malo oti anthu obwera kuchokera ku maiko a kunja azisungidwa kumeneko kufikira masiku omwe achipatala akunena,” anatero a Kamange. Iwo anapemphaso boma kuti liyike nthawi zapadera zosiyana m’misika pofuna kuchepetsa chiwerengero cha anthu opezeka m’misikayi.",https://www.radiomaria.mw/apempha-boma-liyike-chidwi-mzipata-za-mdziko-muno/,"April 14, 2020",Izahaki Mwacha
Papa Wati Akhristu Akhale Okhulupirika,Papa Francisko wati anthu akuyenera kukhala okhulupirika ndi odalira Mulungu nthawi zonse. Papa Francisko Papa Francisco walankhula izi lachiwiri pa Misa yomwe anatsogolera ku likulu la mpingo ku Vatican. Iye wati kawirikawiri pamene zinthu zikuyenda bwino anthu amayamba kuyiwala Mulungu ndi kumazidalira okha. Pamenepa iye wati ndi kofunika kuti anthu azikhala okhulupirika kwa Mulungu ndi kuyika chikhulupiriro chawo mwa Mulungu monga Maria wa ku Magadala.,https://www.radiomaria.mw/papa-wati-akhristu-akhale-okhulupirika/,"April 14, 2020",Izahaki Mwacha
Future Vision Yapereka Zipangizo Zopewera Coronavirus Mdera la Sinuzi,"Bungwe la Future Vision International lazindikiritsa anthu mdera la Sunuzi m’mudzi mwa mfumu Taulo kwa mfumu yaikulu Ngwelero m’boma la Zomba, njira zabwino zolimbikitsira ukhondo pofuna kupewa kutenga ndi kufalitsa kachirombo ka Coronavirus. Mkulu wa bungweli mdziko muno a Newton Sindo yemwenso ndi wapampando wa mabungwe omwe si a boma ku Zomba walankhula izi mdelaro pomwe bungweli limapereka zipangizo zosambira m’manja, monga ndowa ndi sopo kwa anthu a kwa a m’dela la mfumuyi m’bomalo. Iwo ati kachilombo ka Coronavirus ndi kopeweka, choncho ndi kofunika kumatsatira mfundo zomwe akuluakulu a zaumoyo akulimbikitsa pofuna kupewa kutenga kachilomboka. “Coronavirus ndi yotheka kuyipewa pokhapokha nmgati titsatira bwino ndondomeko zones zaukhondo. Tikukhulupilira kuti zipangizo zimenezi zilimbikitsa ukhondo mdera lino,” anatero a Sindo. Polankhulanso a Group Village Headman Taulo a mdelaro, ati adzipereka polimbikitsa mafumu anzawo za kapewedwe kamatendawa.",https://www.radiomaria.mw/future-vision-yapereka-zipangizo-zopewera-coronavirus-mdera-la-sinuzi/,"April 14, 2020",Izahaki Mwacha
Ambuye Msusa Alimbikitsa Chikondi Pakati pa Akhristu mu Nyengo ya Pasaka,"Akhristu a mpingo wakatolika mu arkidayosizi ya Blantyre awapempha kuti alimbikitse chikondi mu nyengo ino ya Pasaka. Arkiepiskopi wa arkidayosiziyi , Ambuye Thomas Luke Msusa, alankhula izi pambuyo pa misa ya chikondwelero cha Pasaka imene anatsogolera ku Limbe Cathedral mu arkidayosiziyi. Msusa: Tiwonjeze mapemphero Iwo atsindika ponena kuti maziko abwino a chikhristu agona mu chikondi, kotero kulimbikitsa izi ndi kumene kumakondweretsa Mulungu. “Tiwonetse moyo wa chikhristu chathu pokondana, kugwirizana ndi kuthandiza ena amene ali ovutika. Tikuyenera tikhale anthu achifundo,” anatero Ambuye Msusa. Mwazina Ambuye Msusa alimbitsa mtima akhristu kuti asawope nthenda ya COVID-19 koma alimbike mapemphero ponena kuti pameneYesu wagonjetsa imfa ndiye kuti agonjetsanso matendawa. Iwo apemphanso anthu kuti apitilire kutsatira malangizo omwe boma lapereka pa nkhani yokhudza nthendayi.",https://www.radiomaria.mw/ambuye-msusa-alimbikitsa-chikondi-pakati-pa-akhristu-mu-nyengo-ya-pasaka/,"April 13, 2020",Izahaki Mwacha
Papa Walimbikitsa Umodzi wa Maiko,"Mtsogoleri wa mpingo wa katolika pa dziko lonse Papa Francisco wapempha umodzi pakati pa maiko. Malinga ndi malipoti a wayilesi ya Vatican, Papa Francisco walankhula izi lamulungu ku likulu la mpingo ku Vatican mu uthenga wake wa Chaka cha Pasaka. Iye wati anthu akuyenera kubwera pamodzi ndi kuiwala kusamvana komanso kugawikana kulikonse makamaka pano pamene dziko lapansi likulimbana ndi mliri wa Coronavirus. Polankhula kwa a Katolika pa dziko lonse komanso kwa anthu akufuna kwabwino, Papa Francisco wati umodzi ndi wofunika kwambiri pakati pa anthu maka pano pamene dziko lapansi lakhudzidwa ndi mliri wa Coronavirus kuti anthu atabwera pamodzi ngati banja limodzi agonjetse mliri umenewu. Iye wati kuuka kwa Ambuye Yesu zikutanthauza kupambana kwa chikondi pogonjetsa mdima komanso imfa. Papa’yu wati ngakhale pakati pathu pali mliri wa Coronavirus, anthu akuyenera kukumbukira kuti Mulungu sataya anthu ake. Iye wathokoza anthu omwe akugwira ntchito usana ndi usiku kuthandiza m’njira zosiyana-siyana anthu omwe akhudzidwa ndi mliriwu. Iye wapempha atsogoleri a maiko kuti achite chotheka kupereka thandizo losiyanasiyana kwa anthu awo pa nthawi imeneyi. Pamenepa iye wati maiko olemera akuyenera kuganizira maiko osauka pokhululukira maiko osaukawo ngongole zomwe ali nazo ku maiko olemera. Pomaliza Papa Francisco wapempha mtendere m’maiko omwe muli nkhondo monga Syria, Yemen ndi ena.",https://www.radiomaria.mw/papa-walimbikitsa-umodzi-wa-maiko/,"April 13, 2020",Izahaki Mwacha
Boma Lapereka 35 Milion ku Khonsolo ya Dedza,"Khonsolo ya boma la Dedza yalandira ndalama zokwana 35 Million Kwacha kuchokera ku boma la Malawi zothandizira kuchepetsa kufala kwa matenda a COVID-19. Bulukutu: Atolankhani atithandize pofalitsa uthenga Bwanamkubwa wa bomali a Emanuel Bulukutu alankhula izi pamene khonsoloyi imaunikira atolankhani za m’mene angalembere nkhani zokhudza matendawa. A Bulukutu ati ngakhale kuti khonsoloyi yayika ndondomeko zoyenera zodziwitsira  anthu kapewedwe kamatenda-wa anawona kuti nkofunikira kuti atolankhani akhale patsogolo chifukwa wailesi zimafikira anthu ambiri m’dziko muno. “Tikufuna atolankhani akhale patsogolo potithandiza kufalitsa uthenga umenewu chifukwa wailesi zimafikira anthu ambiri m’dziko muno,” anatero a Bulukutu. Iwo ati mabungwe enanso monga World Vison, GIZ, United Purpose ndi ena athandizanso bomali ndi ndalama komanso katundu wosiyanasiyana.",https://www.radiomaria.mw/boma-lapereka-35-milion-ku-khonsolo-ya-dedza/,"April 13, 2020",Izahaki Mwacha
Akagawira Ukayidi Zaka 10 Kamba Kogwililira,"Bwalo loyamba la milandu m’boma la Mangochi lalamula a Maxwell Jiya a zaka 53 zakubadwa kuti akakhale ku ndende ndi kukagwira ntchito ya kalavula gaga kwa zaka khumi (10) kamba komupeza olakwa pa mlandu wogwilira msungwana wa zaka 10 zakubadwa yemwe ndi mwana wa ku banja la akazi ake. Bwalolo linamva kuchokera  kwa oyimira boma pa mlandu Sub-Inspector Skeva Munyapa kuti bamboyu ndi mkazi wake akhala akulephera kupeza mphatso ya mwana, ndipo anakatenga msungwayo ku banja la akazi awo kuti azikhala naye pa khomopo. Pa  2 April, 2020 m’mawa akazi a bambo-wa anapita kotunga madzi ndi kusiya msungwanayo ali pakhomo ndipo bamboyu anapezerapo mwayi wokokera msungwayu ku chipinda komwe anakamugwilira ndipo akazi awo atafika pa khomopo anadabwa ndi ululu umene mwanayo anali kuumva ndipo atamufunsa anaulula za nkhaniyi. Woyimira boma pa mulanduyu Sub Inspector Munyapa anati zomwe anachita mkuluyi zinali zosayenera kotero akuyenera kulandira chilango chokhwima. Ndipo  popereka chigamulo First Grade Magistrate Roy Kakutu anagwilizana ndi zomwe analankhula oyimira boma pa mulandu-wu ndi kupereka chigamulo cha mtunduwu kuti ena atengero phunziro. A Maxwell Jiya amachokera m’mudzi mwa Ngumela m’dera la mfumu yayikulu Juma m’boma la Mulanje.",https://www.radiomaria.mw/akagawira-ukayidi-zaka-10-kamba-kogwililira/,"April 13, 2020",Izahaki Mwacha
Papa Wapereka Mafuno Abwino a Pasaka kwa Akatolika,"Mtsogoleri wa mpingo wa katolika pa dziko lonse Papa Francisco wafunira zabwino akhristu a mpingowu pomwe akhala akuchita chaka cha kuuka kwa Ambuye Yesu. Papa Francisko Malingana ndi malipoti awailesi ya Vatican, Papa amalankhula izi mu uthenga wake pomwe amachita nawo njira ya mtanda ku likulu la mpingowu ku Vatican. Chaka chino mapempherowa achitika popanda anthu, potsata ndondomeko zomwe zayikidwa zoteteza kufala kwa nthenda ya COVID-19, ndipo akhristu a mpingo-wu anatsatira bwino mwambo-wu kudzera pa kanema, wayilesi ndi makina a intaneti. Mapemphero a chaka chino a Njira ya Mtanda adakonzedwa ndi anthu ena a ku ndende ya Padua mdziko la Italy.",https://www.radiomaria.mw/papa-wapereka-mafuno-abwino-a-pasaka-kwa-akatolika/,"April 12, 2020",Izahaki Mwacha
Bishop Stima Apempha Akhristu Akondwere Pasaka Mosamala,"Episkopi wa dayosizi ya Mangochi, ambuye Montfort Stima wapempha akhristu mu dayosizi-yi kuti pamene akukondwerera chaka cha Pasaka asayiwale kutsatira njira zomwe unduna wa zaumoyo wapereka zopewera kachilombo ka Coronavirus mdziko muno. Wapereka mafuno abwino kwa akhristu ake-Bishop Stima Ambuye Stima alankhula izi mu uthenga wawo wapadera wa chaka cha Pasaka, kwa akhristu awo. Iwo ati ngakhale Mulungu Woyera wa chaka chino siwunayende monga mwa zaka zonse, akhristuwa asaleke kupitiriza kupemphera komanso kulimbikitsa njira zopewera kachilombo ka Coronavirus. “Ngakhale Mulungu Woyera wa chaka chino siwunayende monga mwa zaka zonse, tisaleke kupitiriza kupemphera komanso kulimbikitsa njira zopewera kachilombo ka coronavirus,” anatero Ambuye Stima. Iwo ati kachilombo ka Coronavirus komwe kadza pakati pa anthu pa dziko lonse kadzetsa mavuto aakulu koma kuwuka kwa Ambuye Yesu kuthandize kudzetsa kuwala pochotsa mantha komanso chikayiko m’mitima mwa akhristu.",https://www.radiomaria.mw/bishop-stima-apempha-akhristu-akondwere-pasaka-mosamala/,"April 12, 2020",Izahaki Mwacha
Bishop Tambala Apempha Boma Liyike Ndalama Zokwanira Polimbana ndi Coronavirus,"Episikopi wa dayosizi ya mpingo wa katolika ya Zomba Ambuye George Desmond Tambala wapempha boma kuti liyike ndalama zokwanira zomwe zithandizire pa ntchito yolimbana ndi mliri wa Coronavirus. Tambala: Unduna wa zaumoyo uchitepo kanthu Ambuye Tambala anena izi polankhula ndi Radio Mari Malawi. Malinga ndi Ambuye Tambala, boma likuyenera likonze ntchito zaumoyo mdziko muno kaamba koti padakali pano munthu akadwala sangathenso kupita naye kuchipatala cha kunja. “Unduna wa zaumoyo ukuyenera kupeza zipangizo zabwino ndi zokwanira zomwe zithandizire pa ntchito yolimbanirana ndi kuthana ndi matendawa mdziko muno,” anatero Ambuye Tambala. Pamenepa Ambuye Tambala alangiza anthu mdziko muno kuti apitilire kutsatira malangizo omwe a zaumoyo akupereka komanso malamulo omwe boma lakhazikitsa pofuna kupewa nthendayi.",https://www.radiomaria.mw/bishop-tambala-apempha-boma-liyike-ndalama-zokwanira-polimbana-ndi-coronavirus/,"April 12, 2020",Izahaki Mwacha
Akagwira Jere Zaka Khumi Kamba Kotsekera Ana M’nyumba Kwa Masiku Atatu,"Bwalo First Grade Magistrate m’boma la Chikwawa lalamula bambo wina wa zaka 37 zakubadwa, Enock Blazio kuti akakhale ku ndende ndi kukagwira ntchito ya kalavula gaga kwa zaka khumi kamba kochitira nkhanza ana atatu omwe anawatsekera ndende ya m’nyumba mwake kwa masiku atatu. Bwalolo linamva kudzera kwa wapolisi wotengera milandu ku khothi m’bomalo Sergeant Emmanuel Namarwa kuti izi zinachitika pa 23 Ferbuary 2020, pomwe a Blazio anatsekera ana atatuwa m’chipinda china ndi kuwamanga ndi chingwe kuti asathawe ngati chilango pomwe amawaganizira anawo kuti anamubera kanema ya mtundu wa Plasma ku nyumba kwawo. Mkuluyi anauvomera mlanduwu ndipo anapempha khothi kuti limukhululukire kamba koti amasamalira ana amasiye okwanira asanu ndi awiri (7) komanso maloko ake omwe ndi okalamba. Koma popereka chigamulo chake, First Grade Magistrate Gladstone Chilundu sanayang’anire zimenezo m’malo mwake anamulamula kuti agwire ukaidi kwa zaka khumi ndi cholinga choti ena atengerepo phunziro. Enock Blazio amachokera m’mudzi mwa Thawani, m’dera la Mfumu yayikulu Mphuka, m’boma la Thyolo.",https://www.radiomaria.mw/akagwira-jere-zaka-khumi-kamba-kotsekera-ana-mnyumba-kwa-masiku-atatu/,"April 12, 2020",Izahaki Mwacha
Chipani cha SBVM Chikukhudza Maliro a Sister Reckmina,"Chipani cha asisteri cha Atumiki a Maria Virgo Woyera cha Servants of Blessed Virgin Mary (SBVM) chalengeza za imfa ya Sister Leticia Reckmina. Sister Reckmina amwalira pa 9 April 2020 ku chipatala cha Nguludi, komwe anagonekedwa atadwala nthenda ya kuthamanga kwa magazi. Mwambo woyika m’manda thupi la malemuwa udzachitika lolemba pa 13 April, 2020 ku likulu la  chipanichi ku Maryview mu archdayosizi ya Blantyre kuyambira nthawi ya 10 koloko m’mawa. Sister Leticia Reckmina anabadwa pa 11th February 1946, ndipo anali ochokera m’mudzi mwa Chaferamthengo, mdera la mfumu yayikulu Zulu, m’boma la Mchinji. Iwo anali a parish ya Guillime, mu archdayosizi ya Lilongwe. Sister Leticia Reckmina anachita malumbiro awo otsiliza pa 8 September, 1976 ndipo akhala akutumikira m’malo awa  Maryview School For The Deaf, Maryview Generalate, Masanjala Parish, Namulenga Parish, Mua School For The Deaf, komanso ku Maryview Nursing Home. Mzimu wa malemu sister Leticia Reckmina, Uuse mu Mtendere Wosatha.",https://www.radiomaria.mw/sister-letticia-reckmina-amwalira/,"April 11, 2020",Izahaki Mwacha
Papa Wayamikira Akayidi a Ndende ya padua Mdziko la Italy,"M’tsogoleri wa mpingo wa katolika pa dziko lonse Papa Francisco wathokoza akayidi a pa ndende ya Padua m’dziko la Italy. Papa pa umodzi mwa maulendo ake oyendera akayidi Malinga ndi malipoti a wayilesi ya Vatican, iye anathokoza akayidiwa pokonza mapemphero a njira ya mtanda ya chaka chino zomwe wati zawonetsa ukulu wa Mulungu pakati pawo. Pamenepa Papa wati apitiriza kupemphelera akayidiwo kuti Mulungu adziwatetedza mu njira zosiyanasiyana pomwe ali ku ndendeko.",https://www.radiomaria.mw/papa-wayamikira-akayidi-a-ndende-ya-padua-mdziko-la-italy/,"April 11, 2020",Izahaki Mwacha
Anthu Atentha Nyumba ya Mfumu Yawo ku Dedza,"Apolisi m’boma la Dedza akusakasaka anthu ena omwe achita zaupandu potentha nyumba za mfumu Kapesi ya mdera la mfumu yayikulu Kachere m’bomalo, ati pokwiya ndi zimene achita powagulitsira malo a makolo awo ku khonsolo ya bomalo. Wachiwiri kwa ofalisa nkhani za apolisi m’bomalo Sergeant Cassim Manda  watsimikiza za nkhaniyi. Iye wati anthu aupanduwo poyamba anakumana ndi bwanamkubwa  wa m’bomalo ndi kuwadandaulira za nkhaniyi, koma kuti sanamvane bwino. “Anthuwo pambuyo pake  anagoganiza zokachitira zamtopola onse omwe amakhudzidwa ndi nkhaniyi kuphatikizapo mfumuyi,” anatero Manda. Padakalipano onse omwe akukhudzidwa ndi nkhaniyi omwe ndi a Rodrick Kapesi a m’mudziwo, kudzanso a Daveston Mandalawe omwenso ndi Group Village Headman Memezeya, ndinso Dalison Magwaza omwe ndi mlangizi wa amfumu ayamba kukhala mwamathantha ati powopa kuti mwina anthu a zamtopolawo atha kuwachita chiwembu.",https://www.radiomaria.mw/anthu-atentha-nyumba-ya-mfumu-yawo-ku-dedza/,"April 11, 2020",Izahaki Mwacha
Ofesi ya Zaumoyo ku Blantyre Yati Ilimbikitsa Chitetezo cha Antchito Ake,"Ofesi yowona zaumoyo mu mzinda wa Blantyre yati ndi yokonzeka kulimbana ndi kachilombo ka Coronavirus popereka zipangizo zokwanira, zozitetezera ku matendawa kwa omwe akugwira nchito zachipatala mu mzindamo. Kawalazira: Tiyenera kuteteza miyoyo ya ogwira ntchito zachipatala Malingana ndi Mkulu wa zaumoyo mu mzinda-wu, Dr. Gift Kawalazira, ofesiyi yakhazikitsa njira zabwino pofuna kuteteza anthu ogwira ntchito zachipatala omwe akuthandiza anthu omwe akhuzidwa ndi nthenda ya COVID-19. Iwo ati chipatala cha Queen Elizabeth ndi komwe anthu azachipatala azithandizidwa ngati akhudzidwa ndi nthendayi pomwe anthu ena onse azikasamalidwa ku chipatala cha Kameza mu mzinda omwewo wa Blantyre. “Choyamba tiyenera kuteteza miyoyo ya ogwira ntchito zachipatala mu mzinda wa Blantyre kuti atumikire moyenera  choncho chipatala cha Queen Elizabeth Central ndi chomwe chizithandiza anthuwa, ndipo anthu ena onse okhala mu mzindawu azithandizidwa kwa Kameza komwe kuli sukulu ya anamwino ya Kamuzu College of Nursing,” anatero a Kawalazira. Pamenepa Dr. Kawalazira anati chiwerengero cha odwala matendawa chikamachuluka akafikira m’sukulu zosiyana siyana ndi cholinga chopeza malo okwanira osamalira odwalawa.",https://www.radiomaria.mw/ofesi-ya-zaumoyo-ku-blantyre-yati-ilimbikitsa-chitetezo-cha-antchito-ake/,"April 11, 2020",Izahaki Mwacha
Akayidi Atsopano Adziyezedwa Coronavirus-MPS,"Nthambi ya ndende mdziko muno ya Malawi Prison Service (MPS) yati  idziyamba yayeza akayidi omwe angomangidwa kumene ngati ali ndi kachirombo ka Coronavirus. Malinga ndi wofalitsa nkhani za nthambiyi, Superintendent Chimwemwe Shawa, njirayi ithandiza kuti anthu omwe akukayamba kumene ukayidi wawo asafikitse nthendayi m’ndendezi. Adziyamba ayezedwa kaye “Tikugwira ntchito limodzi  ndi anthu azachipatala powonetsetsa kuti akayidi omwe akubwera azikayamaba ayezedwa kaye asanalowe mu ndende,” anatero Supretendent Shawa. Pa nkhani yomwe mtsogoleri wa dziko lino ananena  yoti akayidi omwe anapalamula milandu ing’onoin’gono atulutsidwe, Shawa wati padakalipano maina a akayidi omwe ayerekedzedwa kuti atulutsidwe aperekedwa ku komiti yomwe ikuwona za nkhaniyi. Iwo anati, “Ndende za mdziko muno ndi zodzadza ndipo akayidi sangakwanitse kumakhala motalikirana 1 mita koma ife tikuyesetsa kuti akayidiwa apungulidwe ndipo zonse zaperekedwa ku komiti yowona zimenezi.”",https://www.radiomaria.mw/akayidi-atsopano-adziyezedwa-coronavirus-mps/,"April 10, 2020",Izahaki Mwacha
Apolisi ku Balaka Anjata Anthu 6 Kamba Koba Mazira a 1.1 million kwacha,"Apolisi m’boma la Balaka amanga anthu khumi ndi mmodzi powaganizira kuti anaba mazira a ndalama zokwana 1,122,000 ku nyumba yosungira ziweto ya  Nyanyala yomwe ndi nthambi ya kampani ya Central Poultry. Wofalitsa nkhani za apolisi m’bomalo Inspector Felix Misomali watsimikiza za kumangidwa kwa anthuwa. Iye wati atatu mwa anthuwa anali  alonda ku nyumba ya ziwetoyi, omwe ndi a Alfred Bwalo a zaka 24, a Yoweri Kathumba komanso a Hendreson Yotamu azaka 29 zakubadwa. “Atatu enawo  anali ogula, omwe ndi a Mtendere Jailos a zaka 31, a Sanderson Tewesa a zaka 38 komanso a Frezer Banda a zaka 46 zakubadwa,” anatero Misomali. Malingana ndi Inspector Misomali, anthuwa anachita izi pa 2 April 2020 ndipo agwidwa pa 4 April anthu akufuna kwabwino atatsina khutu apolisi ndipo  alondawo akayankha mlandu wakuba pa ntchito pomwe atatu enawo akayankha mlandu wakuba, zomwe ndi zotsutsana ndi gawo 286 komanso 278 la malamulo a dziko lino.",https://www.radiomaria.mw/apolisi-ku-balaka-anjata-anthu-6-kamba-koba-mazira-a-1-1-million-kwacha/,"April 10, 2020",Izahaki Mwacha
Boma Lakhazikitsa Ndondomeko Yozikonzekeretsa Pamene Odwala a COVID-19 Achuluka,"Komiti yapadera yomwe inakhazikitsidwa mdziko muno kuti iziwona za matenda a COVID -19 yakhazikitsa ndondomeko yotchedwa National Preparedness and Response Plan yomwe cholinga chake ndi kuzikonzekeretsa chiwerengero cha anthu odwala nthendayi chikachuluka m’dziko muno. Wakhazikitsa ndondomekoyo-Mhango Nduna ya zaumoyo a Jappie Mhango anatsegulira ndondomekoyi ku Bingu International Convention Centre (BICC) mu mzinda wa Lilongwe. Malingana ndi a Mhango, ati dziko la Malawi likufunika ndalama zoposa 150 Billion kwacha yothandiza pa ntchito yothana ndi nthendayi pomwe pakadali pano boma lagula zipangizo za ogwira ntchito  mu zipatala, zozitetezera ku nthendayi. “Ntchitoyi ndi yaikulu kwambiri choncho tikuyang’ana ma gawo osiyanasiyana ndiye tikunena kuti kuti tifike poti tathana nayodi nthendayi pakufunika ndalama zochuluka kwambiri,” anatero a Mhango. Mwazina Mhango anatsimikizira anthu kuti ntchitoyi ndi yongokonzekera chabe ngati chiwerengerochi chitakwera ponena kuti padakalipano chiwerengero cha anthu amene akhudzidwa ndi nthendayi sichinasinthe.",https://www.radiomaria.mw/boma-lakhazikitsa-ndondomeko-yozikonzekeretsa-pamene-odwala-a-covid-19-achuluka/,"April 10, 2020",Izahaki Mwacha
Zikhulupiliro Zikukolezera Milandu Yogwililira ku Ntchisi,"Zikhulupiliro akuti ndi zimene zikukolezera kuchuluka kwa milandu yogwililira m’boma la Ntchisi. Kaponda: Ena amawona ngati akhwima Wofalitsa nkhani za apolisi m’bomalo Richard Kaponda wauza Radio Maria Malawi kuti pali anthu ena omwe amaganiza kuti akagona ndi mwana wachichepere achira ku matenda a edzi, komanso ena amatenga zizimba zochitira bizinesi. Komabe Kaponda wati kudzera mu ntchito yawo yozindikirtsa anthu za kuyipa kwa mchitidwewu, milanduyi yatsikirapo m’miyezi itatu yapitayi poyerekeza ndi miyezi ngati yomweyi chaka chatha. Malinga ndi Kaponda, bomalo linalandira milandu yogwililira 15 mmiyezi ya January mpaka April 2019 ndipo mchaka cha 2020 bomalo lalandira milandu ya mtunduwu yokwana 13.",https://www.radiomaria.mw/zikhulupiliro-zikukolezera-milandu-yogwililira-ku-ntchisi/,"April 10, 2020",Izahaki Mwacha
Papa Wati Maiko Agwiritse Bwino Ntchito Ndalama za COVID-19,"M’tsogoleri wa mpingo wa katolika pa dziko lonse Papa Francisco wapempha atsogoleri a maiko kuti agwiritse bwino ntchito thandizo la ndalama zomwe alandire pokathandizira anthu omwe akhudzidwa ndi mliri wa Coronavirus. Papa Francisko Papa Francisco walankhula izi lachitatu pa misa yomwe anatsogolera ku likulu la mpingo ku Vatican. Iye wati akudziwa kuti pali anthu omwe amafuna kupeza phindu lochuluka kudzera ku mavuto a ena,  zomwe ndi zosayenera pamaso pa Mulungu. Papa Francisco sanabise mawu ponena kuti pamene dziko la pansi lakhudzidwa ndi mliri wa Coronavirus, pali anthu ena omwe akuyesa kuti uwu ndi mwayi wawo wopeza phindu lalikulu pa malonda, mwayi wao wopeza phindu la ntchito zomwe amawagwilira anthu anzawo komanso kudzikundikira thandizo lomwe linayenera kupita kwa anthu osauka. Pamenepa iye wati anthu otere akufunika mapemphero kuti Mulungu awakhudze mwapadera posintha mitima yawo ndi makhalidwe awo. Potsiriza Papa Francisco wati ndi zovuta kuti munthu amene mtima wake uli pa ndalama kwambiri akondenso Mulungu.",https://www.radiomaria.mw/papa-wati-maiko-agwiritse-bwino-ntchito-ndalama-za-covid-19/,"April 9, 2020",Izahaki Mwacha
ECM Yati Mapemphero a Sabata Yoyera Achitika,"Likulu la mpingo wakatolika m’dziko muno la Episcopal Conference of Malawi (ECM) lati miyambo yonse ya mapemphero mu Sabata Yoyera mu nyengo ya Lent ichitika potsatira dongosolo loti pa miyamboyi pasamakhale anthu oposera zana limodzi (100). Alemba chikalatacho-Bambo Saindi A kulikulu la mpingowu ku Episcopal Comference Of Malawi ECM ndi omwe anena izi kudzera mu chikalata chomwe atulutsa ndipo chasainidwa ndi mlembi wamkulu wa bungwe la maepiskopi a mpingowu m’dziko muno, bambo Henry Saindi. Pamenepa chikalatachi chapereka chitsimikizo chakuti miyambo ya chipembedzo ikhala ikupitilira kuchitika, koma kuti akhristu akuyenera kumaonetsetsa kuti akutsatira bwino dongosolo lonse la kapewedwe ka matendawa monga kulimbikitsa za ukhondo posamba m’manja ndi sopo, kukhala pa malo a anthu osapyola 100 ndinso kukhala malo otalikana pomwe akuchita miyamboyi pofuna kudzitetedza ku kachilombo ka  Coronavirus.",https://www.radiomaria.mw/ecm-yati-mapemphero-a-sabata-yoyera-achitika/,"April 9, 2020",Izahaki Mwacha
Bwanamkubwa Wapempha Mabungwe Athandize Khonsolo Polimbana Ndi Coronavirus,Bwanamkubwa wa boma la Zomba Dr. Raphael Piringu wapempha mabungwe omwe akugwira ntchito zawo m’boma la Zomba kuti athandidze ndi zipangizo zosiyanasiyana zothandiza anthu kuti asatenge kachirombo ka Coronavirus. Piringu: Anthu owona odwala mchipatala akuchuluka Dr. Piringu amayankhula idzi lachitatu ku Zomba pomwe amakumana ndi akulu akulu a mabungwe komanso oyimililira zipembedzo (Pastors Fraternal). Iwo apemphanso mabungwewa kuti apereke uthenga mzipatala kuti anthu owona odwala asamachuluke. Dr Piringu ati misika yambiri ya m’bomalo ilibe mipanda choncho apemphanso mabungwewa kuti aphunzitse anthu nkhani yosamba mmanja. M’mau ake wapampando wa mabungwe omwe si a boma m’boma la Zomba a Newton Sindo apempha mabungwewa kuti akamapereka zinthu kwa anthu m’madera akumidzi ndibwino kuti adziwaphunzitsa kagwiritsidwe ntchito kazinthu zomwe aperekazo.,https://www.radiomaria.mw/bwanamkubwa-wapempha-mabungwe-athandize-khonsolo-polimbana-ndi-coronavirus/,"April 9, 2020",Izahaki Mwacha
Akagwira Jere Zaka Zinayi Kaamba Kobaya Mlamu Wake,"Bwalo la Mangochi First Grade Magistrate lalamula bambo wina wa zaka 28 kuti akakhale ku ndende kwa zaka zinayi kaamba kobaya ndi kuvulaza mlamu wake. Bwaloli linamva kuchokera kwa woyimira boma pa mlandu, Sub Inspector Regina Makwinja kuti mkuluyu  Joseph Kamanga anabaya mlamu wake Prisca pa nthawi yomwe amateteza mchemwali wake Mwandida pomwe amamenyedwa ndi mamuna wakeyu. Makwinja anati pa 11 March 2020, Joseph amamwa mowa pa malo ena pa msika pa Mpondasi m’bomalo ndipo mkazi wake anafikanso pamalopo kudzapereka chakudya kwa mchemwali wake. Mkaziyu akuti anayamba kumwa mowa ndipo ataledzera anayamba kucheza ndi amuna ena omwe anali pamalopo zomwe zinakwiyitsa mamunayo ndi kuyamba kumumenya. Pamene Prisca adaganiza zolanditsa mchemwali wakeyo, ndi pamene Joseph adatenga galasi ndi kumubaya mlamu wakeyu pakhosi. Popereka chigamulo chake, First Grade Magistrate Roy Kakutu anati wapereka chilango cha mtunduwu kuti ena atengerepo phunziro. A Joseph Kamanga amachokera m’mudzi mwa Mtalimanja mfumu yaikulu Mponda, m’boma lomwelo la Mangochi.",https://www.radiomaria.mw/akagwira-jere-zaka-zinayi-kaamba-kobaya-mlamu-wake/,"April 9, 2020",Izahaki Mwacha
Papa Wakhazikitsa Thumba Lapadera Lothandizira Anthu Okhudzidwa Ndi Coronavirus,"Mtsogoleri wa mpingo wa katolika pa dziko lonse Papa Francisko wakhazikitsa thumba la ndalama zothandiza pa mliri wa Coronavirus. Papa kupemphelera anthu okhudzidwa ndi Coronavirus Malinga ndi malipoti a wayilesi ya Vatican, Papa Francisco wachita izi lolemba ndipo wapereka ku thumbali, ndalama zokwana 750,000 United States Dollars zomwe ndi zokwana 500million kwacha zoti zithandize anthu omwe akuvutika chifukwa cha mliri wa Coronavirus. Polankhula atakhazikitsa thumbali, Papa wapempha akatolika ndi anthu akufuna kwabwino kuti apereke thandizo lawo ku thumbali kudzera ku ma ofesi a mabungwe a Papa m’maiko awo omwe amatchedwa kuti Pontifical Mission Societies (PMS).",https://www.radiomaria.mw/papa-wakhazikitsa-thumba-lapadera-lothandizira-anthu-okhudzidwa-ndi-coronavirus/,"April 8, 2020",Izahaki Mwacha
Anjata anthu 21 Kamba Kotentha Polisi ya Malomo,"Apolisi m’boma la Ntchisi amanga anthu 21 powaganizira kuti akukhudzidwa ndi kuwotchedwa kwa polisi ya Malomo m’bomalo.  Wofalitsa nkhani za apolisi m’bomalo Sub Inspector Richard Kaponda watsimikiza za nkhaniyi polankhula ndi Radio Maria Malawi. Iye wati mwa anthuwa, asanu ndi amayi pamene 16 ndi abambo, ndipo onsewa akuyembekezeka kukayankha mlandu wotentha nyumba ya boma zomwe ndi zotsutsana ndi gawo 337 la malamulo oyendetsera dziko lino. Sabata ziwiri zapitazo, anthuwa anagwira munthu wina yemwe amamuganizira kuti ndi opopa magazi ndipo m’mene apolisi amafuna kulesetsa mkuluyo pamene amafuna kutenthedwa ndi gululo, ndi pomwe anthuwo anayamba kugenda ndi kutentha polisiyo. Kaponda wachenjezanso anthu omwe akufalitsa mbiri yoti mdziko muno muli opopa magazi kuti akapezeka adzayimbidwa mlandu Kamba koti limeneli ndi bodza la mkunkhuniza.",https://www.radiomaria.mw/anjata-anthu-21-kamba-kotentha-polisi-ya-malomo/,"April 8, 2020",Izahaki Mwacha
HRDC Yachenjeza Boma pa Kagwiritsidwe Ntchito ka Ndalama za Coronavirus,"Wachenjeza boma-Trapence Bungwe lomenyera ufulu wa anthu la Human Rights Defenders Coalition (HRDC) lati boma libwere poyera ndi kunena ndalama zomwe zilipo padakalipano, zothandiza polimbana ndi matenda a COVID 19. Izi zanenedwa pa msonkhano wa atolankhani omwe akuluakulu a bungweli anachititsa lero mu mzinda wa Lilongwe. Wapampando watsopano wa bungweli a Gift Trapence ati boma likuyenera kugwira ntchitoyi mowonekera pofuna kupewa nkhawa zomwe anthu ena ali nazo pakagwilitsidwe ntchito ka ndalamazi. Bungweli lapemphanso boma kuti lichite changu kupereka zipangizo zabwino zogwilira ntchito kwa a zachipatala kuti miyoyo isakhale pa chiopsezo cha matendawa. Mneneri wa boma yemwenso ndi nduna ya zofalitsa nkhani ndi kuphunzitsa anthu zinthu zosiyanasiyana a Mark Botomani sanayankhe lamya yawo kuti ayankhepo pa nkhaniyi.",https://www.radiomaria.mw/hrdc-yachenjeza-boma-pa-kagwiritsidwe-ntchito-ka-ndalama-za-coronavirus/,"April 8, 2020",Izahaki Mwacha
Dziko la DRC Latulutsa Akayidi 1200 Kaamba ka Coronavirus,"Unduna wa zachilungamo  mdziko la Democratic Republic of  Congo, watulutsa akayidi okwana 1,200 pofuna kuchepetsa kuchulukana kwa akayidi m’ndendezi ngati mbali imodzi yolimbana ndi kufala kwa kachilombo ka Coronavirus. Malingana ndi nduna mu undunawu Celestine Tunda,  ena mwa omwe amasulidwa ndi omwe anali ndi milandu ing’oing’ono. Ndende ya Makala yomwe ili mu mzinda wa Kinshasa ndi imodzi mwa ndendezi  ndipo yamasula akayidi okwana 700. Ndunayi yati akayidi enanso akhala akumasulidwa posachedwapa ndipo yapempha oweruza milandu kuti azimanga okhawo omwe apalamula milandu ikuluikulu monga ya kupha ndi yogwirira. Mdziko la Democratic Republic of Congo mwapezeka anthu okwana 180 omwe ali ndi matendawa ndipo ena 18 amwalira. Padakalipano boma la dzikolo layimitsa zochitika zonse za mdera la  Gombe mu mzinda wa Kinshasa kwa sabata ziwiri kaamba ka vutoli.",https://www.radiomaria.mw/dziko-la-drc-latulutsa-akayidi-1200-kaamba-ka-coronavirus/,"April 8, 2020",Izahaki Mwacha
PMS Yayamikira Akhristu Popereka Molowa Manja,"Mpingo wakatolika mdziko muno wayamikira akhristu a mpingowu m’madayosizi onse kamba kopereka molowa manja m’masiku a zotolera za mu thumba la ndalama zomwe zimatumizidwa ku likulu la mpingo ku Rome kuti zikathandizire ntchito zokuzira mpingowu m’mayiko osiyanasiyana pa dziko lonse. Mwakhwawa: Akhristu anapereka molowa manja Mkulu wa ku ofesi yowona za mabungwe a utumiki wa a Papa ya Pontifcal Mission Society (PMS), ku likulu la mpingo wa katolika mdziko muno ku Episcopal Conference of Malawi (ECM), bambo Vincent Mwakhwawa anena izi polankhula ndi mtolankhani wathu amene amafuna kudziwa momwe mpingowu unaperekera m’thumbali chaka chatha. Iwo ati akhristu a mpingo wa katolika kuno ku Malawi anachita bwino kwambiri pa zopeleka zawo za m’thumbali chaka chatha. Pamenepa bambo Mwakhwawa apempha akhristuwa kuti chaka chinonso asafowoke koma kupereka molowa manja moposa chaka chapitachi.",https://www.radiomaria.mw/pms-yayamikira-akhristu-popereka-molowa-manja/,"April 8, 2020",Izahaki Mwacha
"Mmodzi Wafa, Atatu Atsopano Apezeka ndi Coronavirus","Nduna yowona zaumoyo mdziko muno, Jappie Mhango watsimikizira za imfa ya mayi wina yemwe wamwalira ndi nthenda ya COVID -19 mdziko muno. Mhango wanena izi pa msonkhano wa atolankhani omwe komiti yapadera yomwe ikuwona za matendawa inachititsa lero mu mzinda wa Lilongwe. Ndunayi yati  mayiyu yemwe ndi wa zaka 51 amakhala mdziko muno koma inali mzika ya mdziko la  India ndipo wafika mdziko muno posachedwapa kuchokera ku United Kingdom. Ndunayi yalengezanso  kuti anthu atatu atsopano apezeka ndi nthendayi pomwe wati awiri  ndi a mu mzinda wa Blantyre pamene  m’modzi ndi wa m’boma la Chikwawa. Malinga ndi a Mhango munthu m’modzi wamu mzinda wa Blantyre ndi mayi wa zaka 34 yemwe watenga matendawa kuchokera kwa m’bale wake yemwe anapezeka ndi nthendayi pa 3 April chaka chino. Ndipo wina ndi mayi wa zaka 28 yemwe anafika  mdziko muno pa 19 March kuchokera ku United Kingdom. Ndipo ndunayi yati munthu wachitatu ndi bambo wina wa zaka 30 wa m’boma la Chikwawa yemwe anafika mdziko muno pa 16 March kuchokera mdziko la South Africa. Zimenezi zikutanthauza kuti anthu amene apezeka ndi nthendayi mdziko muno padakalipano akwana asanu ndi atatu (8).",https://www.radiomaria.mw/mmodzi-wafa-atatu-atsopano-apezeka-ndi-coronavirus/,"April 7, 2020",Izahaki Mwacha
Boma Lapempha Makolo Ateteze Ana ku COVID-19,"Boma lapempha makolo m’dziko muno kuti ayang’anire mwatcheru ana pofuna kuwonetsetsa kuti sakukhala pa chiwopsezo chotenga nthenda ya COVID-19 kamba koti m’modzi mwa anthu asanu ndi atatu omwe apezeka ndi Coronavirus mdziko muno ndi mwana wa zaka khumi ndi ziwili (12). Navicha: Tetezani ana anu Polankhula pa msonkhano womwe komiti yowona za matendawa inachititsa mu mzinda wa Lilongwe, nduna mu unduna woona zoti sipakukhala kusiyana pakati pa amayi ndi abambo, ana ndi olumala, mayi Mary Navicha ati makolo  akhale tcheru kupereka chisamaliro ndi chitetezo chokwanira kwa ana awo powonetsetsa kuti sakukhala ndi kusewera m’malo a chiwopsezo chotenga kachilombo ka Coronavirus. Komititiyi patsikuli, yalengezanso kuti anthu ena atatu atsopano apezekanso ndi kachilomboka ndipo mmodzi wamwalira. A Navicha ati  nthawi yomwe ana ali pakhomo amakhalanso pa chiopsezo pa nkhani zochitiridwa nkhanza zosiyanasiyana monga kugwiliridwa ndi zina  zomwe wati  makolo   akuyeyra kutengapo gawo lowateteza ku izi. Msonkhanowu wauza atolankhani zomwe boma likuchita padakali pano pofuna kuthana ndi Coronavirus ku mbali zosiyanasiyana monga pa za chitetezo makamaka ku zinthu zolowa m’dziko muno, komanso kupezeka kwa zipangizo za chipatala. Padakali pano anthu asanu ndi atatu ndi omwe atsimikizika kuti apezeka ndi nthenda ya COVID-19 m’dziko muno.",https://www.radiomaria.mw/boma-lapempha-makolo-ateteze-ana-ku-covid-19/,"April 7, 2020",Izahaki Mwacha
NRB Iyambiranso Kulemba Anthu Mkaundula Pokonzekera Voti,"Bungwe la National Registration Bureau (NRB) lati liyamba kulemba anthu mu kaundula wa mzika, sabata ino kumadera omwe bungwe la MEC likuchita kalembera wa mavoti.  Mneneri wa bungweli Norman Fulatira wauza mtolankhani wathu yemwe amafuna kudziwa zambiri za m’mene kalemberayu ayendere. Komabe iye wati anthu omwe sanalembetse m’mbuyomu ndi okhawo omwe akuyenera kukalembetsa ku maderawa ndipo adzikalembetsa mwaulere ndipo onse omwe anataya zitupa zawo adzipita ku maofesi awo omwe ali nawo pafupi. Ganizoli ladza potsatira mkumano omwe bungweli linali nawo ndi komiti ya malamulo ya ku nyumba ya malamulo yomwe inapempha kuti kalembera wa unzika achitikenso ku maderawa pa nthawi yomwe kalembera wa mavoti akuchitika.",https://www.radiomaria.mw/nrb-iyambiranso-kulemba-anthu-mkaundula-pokonzekera-voti/,"April 7, 2020",Izahaki Mwacha
Atumiki ndi Ofunika Palimbana ndi COVID-19 – Ng’oma,"Ansembe ndi asisiteri a mu dayosizi ya Chikwawa awatsimikizira kuti ndi ofunikira kwambiri pa ntchito yolimbana ndi kufala kwa mliri wa COVID-19 omwe ukuyamba ndi kachirombo ka Coronavirus. Mlembi wamkulu mu ofesi ya nthambi ya zaumoyo mu dayosiziyi a Louis Ng’oma anena izi lolemba ku Chikwawa Cathedral pa maphunziro omwe unduna wa zaumoyo kudzera pa chipatala cha boma la Chikwawa, anakonzera atumikiwa. A Ng’oma anati atumikiwa ali pa ntchito yayikulu yofalitsa uthenga kwa akhristu awo pa kapewedwe koyenera ka matenda a COVID-19.                                        Polankhulanso ku mwambowu, bambo Matthews Semba, omwe amayanganira nthambi ya zaumoyo mu dayosiziyi ayamikira a za umoyo pofika ndi maphunzirowa kwa atumuki a mpingo mu dayosiziyi. Pambuyo pa maphunzirowa nthambi ya zaumoyo mu mpingowu mu dayosiziyi inaperekanso  zipangizo zodzitetezera ku kachilombo ka  Coronavirus kwa ansembe ndi asisiteri ndipo zonse ndi za ndalama zokwana 1 Million Kwacha.",https://www.radiomaria.mw/atumiki-ndi-ofunika-palimbana-ndi-covid-19-ngoma/,"April 7, 2020",Izahaki Mwacha
Anthu Osauka Akusowa Thandizo Lokwanira-Papa,"M’tsogoleri wa mpingo wa katolika pa dziko lonse Papa Francisco wati anthu osauka akufunika thandizo lokwanira maka mu nthawi ino pomwe anthu ayamba kusowa pogwira kamba muliri wa Coronavirus. Papa kupemphelera anthu okhudzidwa ndi Coronavirus Papa Francisco walankhula izi lolemba pa misa yomwe watsogolera ku likulu la mpingowu ku Vatican. Papa Francisco wati pomwe zinthu zafikapa anthu amene ali ndi chuma chambiri akuyenera kuyamba kuchitapo kanthu pothandiza anthu ovutika, ndipo a m’chitidwe wosakaza chuma cha boma akuyenera kupewa kulimbikitsa izi ndi kuyamba kuonetsetsa kuti akugwilitsa bwino chuma choyendetsera mayiko awo pothandizira pa ntchito zokweza miyoyo ya anthu.",https://www.radiomaria.mw/anthu-osauka-akusowa-thandizo-lokwanira-papa/,"April 6, 2020",Izahaki Mwacha
Madotolo ku Chipatala cha Zomba Akunyanyala Ntchito,"Anthu ogwira ntchito za chipatala monga madotolo, anamwino ndi ena a pa chipatala chachikulu cha Zomba akunyanyala ntchito ati pofuna kukakamiza akuluakulu a pa chipatalachi kuti awapatse ndalama za malipiro awo a mzaka za mbuyomu.  Pofotokozera mtolankhani wathu m’modzi mwa ogwira ntchito pa chipatalachi amene sanafune kutchulidwa dzina, anati  anamwino kudzanso ma Clinical Officers-wa akufuna ndalama zawo zomwe akhala akunamizidwa kuti apatsidwa kuyambira mchaka cha 2014 koma sakupatsidwa kufikira pano. Pakalipano mkulu wapa chipatalachi  Dr. Mathews Joshua sadayankhulepo kanthu pa za  nkhani-yi.",https://www.radiomaria.mw/madotolo-ku-chipatala-cha-zomba-akunyanyala-ntchito/,"April 6, 2020",Izahaki Mwacha
Kanema ya Papa ndi Yabodza-Bishop Tambala,"Episkopi wa diocese ya Zomba, Ambuye George Desmond Tambala wachenjeza akhristu a mpingo wa katolika kuti asakhulupilire mawu omwe ali mu mu kanema yomwe ikuyenda pa makina a Internet yotanthauzira molakwika zomwe Papa Francisco adayankhula mu chaka cha 2014. Tambala: Akungofuna kunyozetsa mpingo wathu Ambuye Tambala awuza Radio Maria Malawi kuti uthenga womwe adayankhula Papa Francisko udali wa mu chiyankhulo chachi Taliana ndipo udali ofunira mafuno abwino anthu a mpingo wa katolika ku America. Iwo ati anthu omwe atanthauzira kanemayu ali ndi cholinga chofuna kunyozetsa mpingo wakatolika ndi utsogoleri wake ndi cholinganso choti akhristu a mpingo-wu apandukire m’busa wawoyu. Ambuye Tambala ati anthuwa ndi osafunira zabwino mpingo wa katolika ndipo ali ndi cholinga choti akhristu a mpingo wa katolika adane ndi mtsogoleri wawo.",https://www.radiomaria.mw/kanema-ya-papa-ndi-yabodza-bishop-tambala/,"April 6, 2020",Izahaki Mwacha
Papa Wati Akhristu Azichepetse Potumikira Ena,"Mtsogoleri wa mpingo wa katolika pa dziko lonse Papa Francisco wati Yesu Khristu adadzitsitsa kotheratu pofuna kupulumutsa mtundu wa anthu pa dziko lonse. Papa Francisco walankhula izi lero ku likulu la mpingowu ku Vatican pa Misa ya kanjedza yomwe anatsogolera. Iye wati Yesu Khristu adadzitsitsa pokhala mtumiki ndipo pa mapeto a zonse adapereka moyo wake pa mtanda ngati nsembe ndi kufera munthu aliyense.  Kwa nthawi yoyamba mu mbiri ya mpingo wa katolika, Papa Francisco laMulungu watsogolera Misa ya kanjedza mtchalichi lalikulu la Saint Peter’s Basilica ku Rome koma mtchalichili mudalibe anthu malinga ndi ndondomeko zomwe zakhazikitsidwa potsatira mliri wa Coronavirus. Akatolika ambiri m’maiko osiyanasiyana atsatira Misa’yi kudzera pa kanema, wayilesi komanso makina a intaneti. M’malaliko ake Papa Francisco wati Mulungu adaonetsa chikondi chake chopambana polola mwana wake kudzatifera imfa yochititsa manyazi ya pa mtanda. Iye wapitiriza kunena kuti ngakhale adakumana ndi zokhoma zambiri Yesu Khristu adapitirirabe pa ulendo wake wofuna kupulumutsa anthu kudzera mu imfa ya pa mtanda. Pamenepa iye watu uwu ndi uthenga wa ukulu kwa akhristu kuti akuyenera kuika chikhulupiriro chao mwa Mulungu angakhale akumane ndi zovuta za moyo uno. Iye walimbikitsa akhristu kuti ayenera kumatumikirana nthawi zonse potsatira Yesu Khristu yemwe sadatope kutumikira anthu pamene adali pansi pano. Papa Francisco wati akhristu akuyenera kukhala okonzeka kukonda ndi kutumikira Mulungu komanso anthu anzao. Misa ya kanjedza yomwe imachitika laMulungu lotsiriza la nyengo ya Lenti ndi chiyambi cha Mulungu Woyera (Holy Week).",https://www.radiomaria.mw/papa-wati-akhristu-azichepetse-potumikira-ena/,"April 5, 2020",Izahaki Mwacha
Senegal Ikugwiritsa Ntchito Chloroquine Pochiza Coronavirus,Dziko la Senegal lati likuyesetsa kuti lipeze njira yachangu yoyezera kachilombo ka Coronavirus.  Malipoti a wailesi ya BBC ati dzikolo lawona kuti njira yomwe ilipo padakalipano ndi yochedwa komanso yofuna ndalama zambiri. Padakalipano dzikolo likugwiritsa ntchito mankhwala a malungo otchedwa Chloroquine pothandiza anthu odwala nthenda ya COVID-19. Koma bungwe lowona za umoyo pa dziko lonse la World Health Organisation (WHO) ladzudzula boma la Senegal kaamba kogwiritsa ntchito mankhwalawa ponena kuti palibe umboni weniweni oti akuthandizadi. Koma polankhulapo nduna ya zofalitsa nkhani mdziko la Senegal Abdou Latif Coulibaly wati madotolo a mdzikolo apeza kuti kugwiritsa ntchito mankhwalawa kwadzetsa kusintha kwakukulu pakati pa anthu amene akhudzidwa ndi kachilombo ka Coronavirus.,https://www.radiomaria.mw/senegal-ikugwiritsa-ntchito-chloroquine-pochiza-coronavirus/,"April 5, 2020",Izahaki Mwacha
Mutharika Walamula Unduna Ulembe Ntchito Anthu Azachipatala 2000,"Mtsogoleri wa dziko lino Peter Mutharika walamula unduna wa zaumoyo kuti ulembe ogwira ntchito owonjezera mzipatala okwana 2000, pofuna kuwonetsetsa kuti anthu akulandira thandizo la chipatala mosavuta. Walengeza ndondomeko zatsopano-Mutharika Mutharika wanena izi lachisanu pomwe amalengeza ndondomeko zatsopano zopewera matenda a COVID-19 pomwe tsopano zadziwika kuti anthu anayi ali ndi kachilombo ka Coronavirus mdziko muno. Mwazina Mutharika walamulanso bungwe la MERA kuti litsitse mtengo wa mafuta a galimoto, pofuna kuti mtengo womwe anthu akulipira poyenda maulendo utsike. Izi zikutsatira dongosolo lomwe boma linakhazikitsa lochepetsa anthu okwera galimoto pofuna kupewa kukhudzana kwa anthu komwe kungatichitse kuti apatsirane kachilombo ka Coronavirus mosavuta, zomwe zinachititsa kuti eni minibus akweze mitengo yawo. Padakalipano zadziwikanso kuti mwa anthu anayi omwe apezeka ndi Coronavirus mdziko la Kenya, awiri mwa iwo anafika mdziko muno asanafike mdzikolo.",https://www.radiomaria.mw/mutharika-walamula-unduna-ulembe-ntchito-anthu-azachipatala-2000/,"April 5, 2020",Izahaki Mwacha
Ambuye Msusa Apempha Akhristu Achulutse Mapemphero mu Sabata Yoyera,"Wapampando wa bungwe la maepiskopi a mpingo wa katolika mdziko muno la Episcopal Conference of Malawi (ECM), Ambuye Thomas Luke Msusa wapempha akhristu mdziko muno kuti kudzera mu sabata yoyera, alimbike mapemphero othana ndi nthenda ya COVID 19. Msusa: Tiwonjeze mapemphero mu sabata yoyerayi Ambuye Msusa omwenso ndi arkepiskopi wa arkidayosizi ya Blantyre alankhula izi lero ku Limbe Cathedral pa mwambo wa nsembe ya ukalisitiya ya lamulungu la kanjedza lomwe ndi chiyambi cha zochitikachitika za mu sabata yoyera mu mpingo wa katolika pa dziko lonse. “Anthu amene ayamba lero la kanjedza, asatope koma amalize sabata yonse ndi mapemphero ndipo apemphere zolimba pofuna kuthana ndi nthendayi, ppotero alandira madalitso ochuluka,” anatero Ambuye Msusa. Kupatula kochulukitsa mapemphero, ambuye Msusa alimbikitsanso akhristu kutsatira njira zonse zomwe boma layika zopewera matendawa omwe akuyamba ndi kachilombo ka Coronavirus. Arkiepisikopiyu wapitilizanso kupempha akhristu kuti apempherere dziko lino pamene likuyembekezeka kukhala ndi chisankho chatsopano cha president pa 2 July chaka chino kusatira chigamulo cha bwalo la milandu lomwe linati chisankho cha pa 21 May 2019 sichinayende bwino. Polankhulaponso mwapadera zokhudza tsikuli, episkopi wa dayosizi ya Zomba, Ambuye George Desmond Tambala apempha akhristu kuti akhale ndi chikhulupiliro cholimba pa nthawi ino pomwe dziko lapansi likulimbana ndi kachirombo ka Coronavirus. Iwo ati panyengo ino yomwe akhristu akukumbukira masautso a Ambuye Yesu, akuyeneranso kudziwa kuti Mulungu sangawasiye okha ndipo Ambuye Tambala ati ndi chikhulupiliro kuti matendawa akatha, chikhristu chidzakhala cholimba.",https://www.radiomaria.mw/ambuye-msusa-apempha-akhristu-achulutse-mapemphero-mu-sabata-yoyera/,"April 5, 2020",Izahaki Mwacha
MERA Yatsista Mafuta,"Bungwe la Malawi Energy Regulatory Authority (MERA) latsitsa mtengo wa mafuta a galimoto mdziko muno. Padakali pano Petrol watsika kuchoka pa 930-kwacha kufika pa 780 kwacha kuyimira 16.13%, Diesel watsika kuchoka pa 887 kwacha kufika pa 765 kwacha zomwe zikuyimira 13.75% ndipo Paraffin watsika kuchoka pa 693 kwacha kufika pa 625 kwacha kuyimira 9.71%.  Kusintha kwa mitengoku kwadza patangodutsa maola ochepa mtsogoleri wa dziko lino Peter Mutharika atalamula bungwe la MERA kuti litsitse mtengo wa mafuta a galimoto, pofuna kuti mtengo womwe anthu akulipira poyenda maulendo utsike. Izi zikutsatira dongosolo lomwe boma linakhazikitsa lochepetsa anthu okwera galimoto pofuna kupewa kukhudzana kwa anthu komwe kungatichitse kuti apatsirane kachilombo ka Coronavirus mosavuta, zomwe zinachititsa kuti eni minibus akweze mitengo yawo. Koma malinga ndi chikalata chomwe bungwe la MERA latulutsa lachisanu chomwe chasainidwa ndi wapampando wa board yoyendetsa bungweli Bishop Dr. Joseph Bvumbwe komanso mkulu wa bungweli Dr. Collins Magalasi, bungweli lati lachita izi kaamba ka kutsika kwa mtengo wa mafutawa pa dziko lonse komanso potsatira kusintha kwa ndondomeko zina zachuma mdziko muno monga kukhazikika kwa ndalama ya kwacha pa msika komanso zina. Koma malipoti a wailesi ya BBC akusonyeza kuti mtengo wa mafuta watsika ndi theka pa dziko lonse, kutsika komwe sikunachitikepo mu zaka 18 zapitazi. Malipotiwo akusonyeza kuti kutsikako kwadza kaamba koti anthu amene akufuna mafuta achepa, kaamba koti anthu ambiri sakuyenda chifukwa cha mliri wa Coronavirus.",https://www.radiomaria.mw/mera-yatsista-mafuta/,"April 5, 2020",Izahaki Mwacha
Gwengwe Akufuna Milandu ya Katangale Izitha,"Wapampando wakomiti ya kunyumba ya malamulo yowona za ndondomeko ya zachuma Sosten Gwengwe wati magulu osiyanasiyana akuyenera kugwirana manja pa ntchito yolimbana ndi mchitidwe wakatangale mdziko muno. Tikufuna nkhani tikayiyamba izitha-Gwengwe Gwengwe yemwenso ndi phungu wa kunyumba ya malamulo wa dera la Lilongwe Nsonzi North wauza Radio Maria Malawi kuti kusiyirana komwe kukumakhalapo pa nkhani zakatangale ndi komwe kukuchititsa kuti nkhani zambiri zokhudza katangaleyu zisamaoneke tsogolo lake. Pamenepa iye wapempha magulu onse okhudzidwa kuti azigwilana manja kuchoka pomwe nkhani yakatangale yayamba mpaka kumapeto kufikira olakwa atalandira chilango. “Ife tikufuna kuti nkhani tikayiyamba izitha bwinobwino mpaka olakwa atalandira chilango choyenera kaamba koti nkhanizi zimakhudza tonse ngati a Malawi ndiye ndi kofunika kuti tigwirizane kuti chilungamo chidziwoneka,” anatero Gwengwe. Mwazina Gwengwe wati ngati mchitidwewu ulekeledwa dziko lino likhalabe likumana ndi mavuto a umphawi kaamba kakusakazika kwa ndalama za boma mosakhala bwino.",https://www.radiomaria.mw/gwengwe-akufuna-milandu-ya-katangale-izitha/,"April 2, 2020",Izahaki Mwacha
World Vision Yapempha Anthu Alimbikitse Ukhondo,"Bungwe la world vision m’boma la Dedza lati anthu akuyenera kumadzisamalira nthawi zonse pofuna kupewa kachilombo ka Coronavirus. Mkulu wa bungweli m’boma la Dedza a Thokozani Chibwana amalankhula izi pomwe bungweli limapereka katundu wosiyanasiyana pa chipatala cha Dedza wa ndalama zosachepera 13 Milion Malawi Kwacha. A Chibwana ati bungwe la World Vision ndilokhudzidwa ndi m’mene matendawa akufalikira ndipo anawona kuti ndi koyenera kuti  achitepo kanthu pofuna kupewa mliriwu. “Mukudziwa kuti ntchito imeneyi kuti iyende imafunika kuti tikhale ndi zipangizo zokwanira monga ma Anti-Biotics, ma glove, ndowa ndi zina zambiri zoti zitithandize pa nkhani za ukhondo makamaka madera omwe tikugwiramo ntchito m’boma lino,” anatero a Chibwana. Mwazina bungweli lapereka mankhwala, ma pail 20, sopo 50, ma glove okwana 7 thousand komanso zovala zozitetezera zokwana 1500 kwa anthu owona za umoyo m’bomali.",https://www.radiomaria.mw/world-vision-yapempha-anthu-alimbikitse-ukhondo/,"April 2, 2020",Izahaki Mwacha
Atatu Apezeka ndi Coronavirus Mdziko Muno,"Anthu atatu a mu mzinda wa Lilongwe apezeka ndi kachilombo ka Coronavirus mdziko muno. Walengeza za nkhaniyi-Mutharika Mtsogoleri wa dziko lino Peter Mutharika watsimikiza za nkhaniyi mu uthenga wake omwe walankhula ku mtundu wa aMalawi kudzera pa wailesi ya boma ya MBC. Iye wati oyamba kupezeka ndi nthendayi ndi mzimayi wina wa zaka 61 yemwe anapita mdziko la India ndipo atabwera mdziko muno anapatulidwa kwa masiku 14, ndipo ndi pomwe anawonetsa zizindikiro za nthendayi ndipo atamuyeza amupeza ndi nthendayi. Mutharika wati awiri enawo ndi wachibale wa mayiyo komanso wantchito wake. Atatuwa ndi anthu oyamba kupezeka ndi nthendayi mdziko muno.",https://www.radiomaria.mw/atatu-apezeka-ndi-coronavirus-mdziko-muno/,"April 2, 2020",Izahaki Mwacha
Papa Wati Akhristu Asunge Malonjezo a Ubatizo,Mtsogoleri wa mpingo wa katolika pa dziko lonse Papa Francisko wati akhristu akuyenera kukhala okhulupirika ku malonjezo awo a ubatizo. Papa Francisko Iye walankhula izi pa nsembe ya misa yomwe anatsogolera lachinayi ku likulu la mpingowu ku Vatican. Papa wati akhristu akuyenera kukhala okhulupirika pa chipangano chomwe amamanga ndi mulungu pa tsiku la ubatizo.,https://www.radiomaria.mw/papa-wati-akhristu-asunge-malonjezo-a-ubatizo/,"April 2, 2020",Izahaki Mwacha
"Police Arrest Three Criminals, Recover Stolen Motor Vehicle","Namwera Police Post in Mangochi is keeping in custody a 21-year-old man, Shafi Hassan and two others on allegations that they stole a Mazda Demio vehicle registration number MJ 2339 worthy K1.7 million. According to Mangochi Police Deputy Spokesperson Amina Daudi, Hassan and the other two, Rashid James, 23, and Julius Saidi, 28, were apprehended on the wee hours of April 1, 2020. Confirmed the incident – Daudi The three went to the house of Yusuf Nelson on the night of January 23, 2020 dressed in camouflage attire and disguised themselves as police officers from Mangochi Police Station. According to Daudi, the criminals lied that the said car was wanted  because it was involved in a hit and run road accident in Monkey-Bay. Eventually, they demanded keys of the vehicle and drove away with the victim and his son who were later dumped at Namwera. Namwera police officers successfully apprehended the three during patrols and recovered the stolen motor vehicle. Daudi says investigations are still underway to recover the camouflage attire and all suspects will appear before court to answer charges of theft of motor vehicle and personating a police officer. The suspects come from Katuli Village in the area of Traditional Authority Katuli in Mangochi.",https://www.radiomaria.mw/police-arrest-three-criminals-recover-stolen-motor-vehicle/,"April 2, 2020",Izahaki Mwacha
Anthu Ataya Chikhulupiliro Ndi MEC-CCJP,"Bungwe la chilungamo ndi mtendere mu dayosizi ya Dedza lati lapeza kuti mzika za dziko lino zilibe chikhulupiriro ndi anthu omwe akuyendetsa chisankho mdziko muno. Anthu sakuwakhulupiliranso Mkulu wa bungweli a Lawrence Puliti alankhula izi pamene bungwe lawo likumemeza anthu kuti akalembetse mkaundula wa mavoti pa chisankho chomwe chichitike mdziko muno pa 2 July chaka chino. A Puliti ati m’madera onse omwe bungweli layenda, anthu ali ndi mkwiyo ndi mmene chisankho choyamba chinayendera ndipo akuona kuti sipakhala kusintha kulikonse ngati amene ayendetse chisankho cha tsopanochi ndi omwewo amene anayendetsa chisankho cha mu 2019.",https://www.radiomaria.mw/anthu-ataya-chikhulupiliro-ndi-mec-ccjp/,"April 1, 2020",Izahaki Mwacha
Anjatidwa Atapezeka ndi Bokosi la MEC,Apolisi m’boma la Chiradzulu amanga anthu awiri omwe apezeka ndi bokosi la bungwe loyendetsa chisankho mdziko muno la MEC komanso katundu wina. Bokosi ngati ili lapezeka litabedwa Wofalitsa nkhani za apolisi m’bomalo Sergeant Yohane Tasowana wati anyamatawa agwidwa pa roadblock ya City Boundary atanyamulanso ma computer omwe malinga ndi mneneriyu si a bungwe la MEC koma abedwa pamalo ena obena nyimbo kwa Chikapa mu mzinda wa Blantyre. Padakalipano anyamatawa atumizidwa ku polisi ya Limbe kuti akafunsidwe mafunso ena ndi ena.,https://www.radiomaria.mw/anjatidwa-atapezeka-ndi-bokosi-la-mec/,"April 1, 2020",Izahaki Mwacha
Chamisa si Mtsogolerinso wa MDC,"Bwalo la milandu mdziko la Zimbabwe lalamula kuti mtsogoleri wa chipani chachikulu chotsutsa boma mdzikolo cha Movement for Democratic Change (MDC) Nelson Chamisa, si mtsogoleri wovomerezeka wa chipanicho. Malipoti a wailesi ya BBC ati bwalolo lapeza kuti kusankhidwa kwa a Chamisa pa udindowu kunali kosavomerezeka kaamba koti sanasankhidwe potsatira malamulo a chipanicho. Akuti si mtsogoleri wovomerezeka wa MDC-Chamisa Ngakhale panali kukokanakokana mkatikati mwa chipanichi, a Chamisa anapeza 45 percent ya mavoti pa chisankho chomwe chinachitika mdzikolo mchaka cha 2018 ndipo anasiyana ndi mavoti ochepa kwambiri ndi a Emmerson Mnangagwa omwe anapambana pa chisankhochi chomwe ena anati chinaberedwa. Bwalolo lalamula kuti chipanichi chichititse msonkhano waukulu wosankhanso atsogoleri atsopano m’miyezi itatu ikudzayi ndipo Thokozani Khupe yemwe anali wachiwiri wakale wa chipanichi komanso yemwe amapikisana ndi a Chamisa ndi yemwe atsogolere chipanichi kufikira pomwe chisankho chatsopanochi chichitike. Malipoti akusonyeza kuti a Chamisa ali ndi owatsatira ambiri komanso ndi omwe amayang’anira chuma chambiri cha chipanichi. Akatswiri ati padakalipano a Chamisa atha kukachita apilo pa chigamulochi ku bwalo lalikulu la milandu mdzikolo kapena kuyambitsa chipani chawo chatsopano. Chipani cha MDC chakhala chikugawanikana kawirikawiri chichikhazikitsireni zaka 20 zapitazo, zomwe zapangitsa kuti chichepe mphamvu komanso chisamachite bwino pa chisankho.",https://www.radiomaria.mw/chamisa-si-mtsogolerinso-wa-mdc/,"April 1, 2020",Izahaki Mwacha
Munthu Woyamba Wafa ndi COVID 19 ku Botswana,"Dziko la Botswana lalengeza za munthu woyamba kufa kaamba ka nthenda ya COVID-19 mdzikolo. Malipoti a wailesi ya BBC ati imfayi yadza patangodutsa maola ochepa dzikolo litalengeza za kupezeka kwa anthu atatu oyambilira kupezeka ndi kachilombo ka Coronavirus mdzikolo. Wayimitsa zochitika zonse za mdziko la Botswana-President Masisi Wachiwiri kwa mtsogoleri wa dzikolo, Slumber Tsogwane wati womwalirayu ndi mayi wina wachikulire wa zaka 79 yemwe anapita mdziko la South Africa ndipo atabwerako anayamba kumva kuzizira ndipo anamuika malo omupatula pa chipatala china komwe wafa patadutsa masiku anayi. Tsogwane wati mayiyu anayikidwa m’manda ngati munthu wokaikiridwa kuti ali ndi nthenda yachilendo kaamba zotsatira zake zinali zisanatuluke ndipo zotsatirazi zatuluka atayikidwa kale mmanda pomwe zadziwika kuti wafa kaamba ka nthendayi. Padakalipano mtsogoleri wa dzikolo Mokgweetsi Masisi walengeza kuti mdzikomo wagwa ngozi yaikulu ndipo walamula kuti zochitika zonse za mdzikolo ziyambe zayima kwa masiku 28. Izi zikutanthauza kuti kuyambira lachinayi palibe amene akuyenera kuyenda kapena kugwira ntchito ndipo amene adziloredwa kuchoka mnyumba zawo ndi okhawo omwe akugwira ntchito zofunikira kwambiri mdzikolo.",https://www.radiomaria.mw/munthu-woyamba-wafa-ndi-covid-19-ku-botswana/,"April 1, 2020",Izahaki Mwacha
CCJP Yayamba Kumemeza Anthu za Chisankho Chatsopano,Bungwe la Chilungamo ndi Mtendere mu arkidayosizi ya Blantyre layamba ntchito yozindikiritsa adindo za kufunika kotenga mbali pa chisankho chomwe chikubwera pa 2 July chakachino. Mkulu wa bungweli Joseph Kampango amayankhula lachiwiri pa nsonkhano wa mafumu ndi atsogoleri a zipani zosiyanasiyana kwa Mfumu yayikulu Kadewere m’boma la Chiradzulo. Iwo ati bungwe lawo lidzipereka pokumbutsa anthu makamaka atsogoleri kuti atenge udindo okonzekeretsa anthu powaphunzitsa za kulorelana pa ndale komanso kulimbikitsa anthu kukalembetsa kalembera akayamba m’madera awo. M’modzi mwa mafumu omwe anali nawo pa msonkhanowu Group Village Headman Malambo yati mafumu kuderali agwirizana zothana ndi zipolowe pa ndale zomwe anati zakhala zikusokoneza bata ku deralo pa zisankho zam’mbuyomu.,https://www.radiomaria.mw/ccjp-yayamba-kumemeza-anthu-za-chisankho-chatsopano/,"April 1, 2020",Izahaki Mwacha
ACB Yalonjeza Kuteteza Oyitsina Khutu,"Bungwe lothana ndi katangale ndi ziphuphu mdziko muno la Anti-Corruption Bureau (ACB) lati laika ndondomeko zabwino zotetezera ufulu wa anthu omwe amapereka mauthenga okhudza za katangale ku bungweli. Mmodzi mwa akuluakulu ku ofesi ya zophunzitsa anthu ku bungweli a Edward Kamvabingu ndi omwe anena izi lachiwiri pa msonkhano wa akuluakulu a mabungwe osiyanasiyana kumanso atolankhani mu mzinda wa Mzuzu. Iwo ati ndondomeko yachiwiri yomwe inakhazikitsidwa mu chaka cha 2019 ya National Ant-Corruption Strategy, ikubweretsa pamodzi magulu osiyanasisyana pogwira ntchito ndi bungwe la ACB pofuna kuthetsa mchitidwe wa ziphuphu komanso katangale mdziko muno. Mmawu ake mkulu wa bungwe la Youth and Society (YAS) komanso la National Anti-Corruption Alliance, Charles Kajoloweka Mhango wati nkhani yothana ndi katangale mdziko imagwirizana ndi utsogoleri wabwino.",https://www.radiomaria.mw/acb-yalonjeza-kuteteza-oyitsina-khutu/,"April 1, 2020",Izahaki Mwacha
Papa Wapempha Atsogoleri Ayike Anthu Awo Patsogolo,"Mtsogoleri wa mpingo wa katolika pa dziko lonse Papa Francisco wapempha atsogoleri a maiko kuti ayike moyo wa anthu awo patsogolo. Papa Francisko Iye walankhula izi mu kalata yake yopita ku bungwe lina la anthu oweruza milandu lotchedwa Pan American Committee of Judges. Papa wati mu nyengo ino pamene dziko lapansi lakhudzidwa ndi mliri wa Coronavirus, atsogoleri amaiko akuyenera kuika ubwino wa anthu awo patsogolo mu zochitika zomwe angakonze mu nyengo imeneyi. Iye wati mu nyengo ya mliri wa Coronavirus atsogoleri a maiko akuyenera kuika ndondomeko zabwino zotetezera komanso zopititsira miyoyo ya anthu awo patsogolo.",https://www.radiomaria.mw/papa-wapempha-atsogoleri-ayike-anthu-awo-patsogolo/,"April 1, 2020",Izahaki Mwacha
Papa Wapempha Akhristu Kukhala a Chikhulupiriro,"M’tsogoleri wa mpingo wa katolika pa dziko lonse Papa Francisco wati akhristu akuyenera kuyika chikhulupiliro chawo mwa Mulungu yemwe ndi wa chifundo komanso wa chilungamo. Papa Francisko Papa Francisco walankhula izi lolemba pa Misa yomwe watsogolera ku likulu la mpingo-wu ku Vatican. Iye wati ndi koyenera kuti akhristu azikumbukira kuti ngakhale amachimwa, mulungu ndi wa chifundo komanso wa chilungamo. Papa Francisco wati Mulungu ndi wa chifundo komanso wa chilungamo  ndipo amasintha anthu oipa kukhala anthu abwino. Mwazina pa misayi Papa Francisco wapempherera onse omwe adzadzidwa ndi mantha chifukwa cha nthenda ya Covid-19 yomwe yakhudza dziko lonse lapansi ndipo wakumbutsa anthu kuti Mulungu sataya anthu ake koma amakhala nawo nthawi zonse.",https://www.radiomaria.mw/papa-wapempha-akhristu-kukhala-a-chikhulupiriro/,"March 31, 2020",Izahaki Mwacha
YAS Yati Boma Lifufuze Ndalama Zomwe Zawonongedwa ku ESCOM,"Mabungwe a National Anti-Corruption Alliance kudzanso la Youth And Society (YAS) apempha m’tsogoleri wa dziko lino Professor Arthur Peter Muntharika kuti achotse a Thom Mpinganjira pa udindo wa wapampando wa bungwe la ESCOM. Boma lifufuze bwino za nkhaniyi-Kajoloweka Mabungwewa anena izi pa msonkhano wa atolankhani mu  mzinda wa Mzuzu. Ndipo polankhulapo m’modzi mwa akulu-akulu ku bungwe la YAS a Charles Kajoloweka Mhango, afotokozera atolankhaniwa zina mwa mfundo zikuluzikulu zomwe zikupezeka mu lipoti lomwe boma lidatulutsa mu m’chaka cha 2019,  lomwe mwazina linafotokoza bwino momwe bungweli likugwilira ntchito zake. A Mhango ati ndizomvetsa chisoni kuti kufikira pano ngakhale lipotili likusonyeza kuti ndalama pafupifupi 8 Billion Kwacha zidasakazidwa ku bungweli , koma palibe aliyense yemwe wamangidwa, zomwe ati ndi zinthu zokolezera m’chitidwe woononga chuma cha boma. “Tithokoze boma kaamba ka kafukufuku wawo ku bungwe la escom zomwe zatiululira m’mene ndalama zakhala zikuonongedwera ku bungweli chomwe tikufuna ndi choti athom mpinganjira asakhalenso pa udondo wa wapampando wa bungweli kaamba koti ali ndi mulandu ndipo afufuzidwenso,” anatero a Mhango. Mwazina iwo apempha President wa dziko lino kuti achotse a Mpinganjira pa udindowu pofuna kuti bungweli liziyendetsedwa ndi anthu omwe ali okhulupirika maka kuti ntchito za bungweli ziyambe kuyendanso bwino.",https://www.radiomaria.mw/yas-yati-boma-lifufuze-ndalama-zomwe-zawonongedwa-ku-escom/,"March 31, 2020",Izahaki Mwacha
Dayosizi ya Chikwawa Yayamba Kuphunzitsa Akhristu Kapewedwe ka COVID-19,"Mpingo wa katolika mu dayosizi ya Chikwawa wakhazikitsa ntchito yophunzitsa akhristu ake njira zabwino zopewera nthenda ya COVID-19 yomwe ikufala kamba kachilombo kotchedwa Coronavirus.   Malinga ndi malipoti, ntchitoyi inayamba kale ndipo m’modzi mwa azachipatala omwe anayitanidwa kuti adzafalitse uthengawu mkulu wa anamwino pa chipatala cha boma la Chikwawa, a Lusayo Malango. Mukulankhula kwawo a Malango alimbikitsa akhristu-wa kuti azitsatira njira za ukhondo, monga kusamba m’manja bwino ndi sopo, komanso apewe m’chitidwe wobisa anthu amene akulowa m’dziko muno kuchokera ku mayiko kumene nthendayi yafala kale. A Malango apereka malangizo-wa tsiku lamulungu ku Limana la St. Monica ku parish ya St. Michael’s mu dayosizi ya Chikwawa. “Monga akhristu a limana la St. Monica titenge maphunziro omwe aperekedwa pano kuti tikalimbikitse izi m’makomo mwathu pokhala a ukhondo monga kusamba m’manja ndi sopo ndi kupewa kugwira maso, mphuno ngakhalenso pakamwa tisanasambe m’manja kuti tisatenge kachilomboka,” anatero a Malango. Padakalipano  nthambi ya zaumoyo m’bomalo yapereka mankhwala a Chlorine ku ma tchalitchi ndi malimana kuti athandizire njira zolimbikitsa ukhondo pofuna kupewa Coronavirus.",https://www.radiomaria.mw/dayosizi-ya-chikwawa-yayamba-kuphunzitsa-akhristu-kapewedwe-ka-covid-19/,"March 31, 2020",Izahaki Mwacha
Mayi Wakupha Mwana Wanjatidwa,"Apolisi m’boma la  Ntcheu amanga mayi wa zaka 24 zakubadwa kamba komuganizira kuti anataya mwana m’chimbudzi atangochira kumene. Malinga ndi wofalitsa nkhani za apolisi m’bomalo Sub Inspector Hastings Chigalu mayi-yu ndi Tina Golozera ndipo anapalamula mlanduwu usiku wa pa 24 March 2020. Chigalu: Mchitidwe umenewu ukuchulukira Sub Inpector Chigalu anati mayiyu anatenga pathupi ndipo posakondwa ndi izi anaganiza zochotsa pathupo ponena kuti sanali okonzeka kulera mwanayu poti alinso ndi mwana wina wang’ono. Usiku wa patsikuli mayiyu anamwa makhwala oti achotse pathupipo ndipo anabadwitsa mwana wamoyo yemwe anakamuponya mu chimbudzi adakali ndi moyo. Mayiyu ataona kuti anthu am’mudzimu amudzindikira kuti wabadwitsa mwana anathawa m’mudzimo ndipo pa 28 mwezi uno anakazipereka yekha ku polisi komwe anamutsekera kuti ayankhe mlandu wakupha mwana wake zomwe zikutsutsana ndi gawo 210 loyendetsera malamulo a dziko lino. Mayiyu Tina Golozera amachokera m’dera la mfumu yaikulu Njolomole, m’boma lomweli la Ntcheu.",https://www.radiomaria.mw/mayi-wakupha-mwana-wanjatidwa/,"March 31, 2020",Izahaki Mwacha
Mphamvu Zosankha Makomishonala a MEC Zichoke Mmanja Mwa President-Katswiri,"M’modzi mwa akatswiri pa nkhani za malamulo m’dziko muno Dr. Sunduzwayo Madise wati ntchito yosankha ma komishonala a MEC sikuyenera kukhala m’manja mwa m’tsogoleri wa dziko lino yekha kamba koti naye adzapikitsana nawonso pa chisankho chikudzachi. Wati president asakhale ndi mpavu yosankha makomishonala-Madise Dr. Madise yemwenso ndi m’phunzitsi waza malamulo ku sukulu ya ukachenjede ya Chancellor wauza Radio Maria kuti ngati ma Commissioner oyendetsa zachisankho nthawi yawo ikutha pa 20 June chaka chino ndiye kuti sadzakhalanso ndi mphamvu zoyendetsera chisankho m’tsogolomu. Iwo ati zikanakhala bwino President akanakumana ndi akulu-akulu azipani zandale omwe ali ndi aphungu kunyumba ya malamulo pambuyo pa chigamulo cha khothi cha pa 3 February kuti asankhe ma Commissioner atsopano a bungwe la MEC omwe angathe kudzayendetsa chisankho cha president chikudzachi. “Malamulo akuti ma komishonalawa udindo wawo utha pa 21 June kusonyeza kuti akazayendetsa chisankhochi pa 20 mmawa wake udindo wawo udzathera pompo ndiye ndi kofunika kuti akambirane ndi aphungu akunyumba ya malamulo za yemwe angayendetse chisankhochi,” anatero Dr. Madise. Khothi lowona zamalamulo mdziko muno linalamula pa 3 February chaka chino kuti chisankho cha president chomwe chinachitika pa 21 May chaka chatha sichinayende bwino ndipo chichitikenso zomwe zikusonyeza kuti ma komishonala sanayendetse bwino chisankhochi.",https://www.radiomaria.mw/mphamvu-zosankha-makomishonala-a-mec-zichoke-mmanja-mwa-president-katswiri/,"March 31, 2020",Izahaki Mwacha
Libya Yakhululukira Akayidi 400,"Dziko la Libya lamasula akayidi okwana 4 Hundred okhala mu ndende zam’dzikolo pofuna kuchepetsa kuthinana kuti apewe kufala kwa kachilombo ka Coronavirus m’ndende za mdzikolo. Malipoti a wailesi ya BBC ati Libya ndi dziko lokhalo lachiluya lomwe lawonetsa chidwi pomasula akayidiwa ndi kuwateteza kuti asapatsirane kachilomboka. Dziko la Libya lachita izi pofunanso kugwirizana ndi maiko ena omwe achitapo kale kanthu pomasula akayidi mdende za m’maiko awo monga Saudi Arabia, Brahrain, Iran, Syria komanso Egypt. Mwa akayidi omwe atulutsidwawa anthu omwe anapalamula milandu pa nkhani za ndale ndi ochepa kuyerekeza ndi omwe anapalamula milandu ina mdzikolo. Magulu omenyera maufulu a anthu mdzikolo ayitanidwa kuti akalandire abale awo omwe anamangidwa ndipo omwe ali mu gulu la anthu omwe amasulidwawa.",https://www.radiomaria.mw/libya-yakhululukira-akayidi-400/,"March 30, 2020",Izahaki Mwacha
Papa Wapempha Akhristu Amenye Nkhondo Yolimbana ndi COVID-19,"Mtsogoleri wa mpingo wa katolika pa dziko lonse Papa Francisco wapempha mayiko omwe ali pa nkhondo ya pachweniweni kuti aleke kuchita izi m’malo mwake atanganidwe ndi nkhondo yolimbana ndi mliri wa Coronavirus. Papa kupemphelera anthu okhudzidwa ndi Coronavirus Iye walankhula izi ku likulu la mpingowu ku Vatican pomwe wati akugwirizana kwathunthu ndi pempho la mlembi wa mkulu wa bungwe la United Nations, Antonio Gutterez lopempha mayiko ndi magulu osiyanasiyana kuti ayambe asiya kuchita nkhondo, pofuna kuyamba nkhondo yolimbana ndi nthenda ya COVID-19, yomwe yavutitsa dziko la pansi. Pamenepa Papa wati nkhondo yolimbana ndi mliri wa Coronavirus ingayende bwino ngati pali ubale wabwino pakati pa anthu a mitundu yosiyana. Mwazina Papa Francisco wapempha anthu omwe akumachitirana zamtopola kuti kuchita izi sikungabweretse kusintha kulikonse pokhapokha atakhala pansi ndi kukambirana, zonse zingatheretu.",https://www.radiomaria.mw/papa-wapempha-akhristu-amenye-nkhondo-yolimbana-ndi-covid-19/,"March 30, 2020",Izahaki Mwacha
Unduna wati COVID-19 Sinafikebe ku Malawi,"Unduna wa za umoyo wati thupi la munthu amene wamwalira ali mu njira kuchokera m’dziko la South Africa pa bus yomwe inafikira pa chipata cha Mwanza, ataliyeza apeza kuti analibe nthenda ya COVID-19. Malingana ndi a ku unduna-wu, padakakalipano anthu omwe anali mu bus-yi awasunga pa malo ena kuti awapine bwino ku kachilomboka ndipo sanawalore kuti abwerere m’makomo mwawo. Unduna-wu wati ukuyesetsa kuti aliyense amene wafika m’dziko muno kuchokera ku dziko lina waunikidwa bwino pofuna kuti anthu obwera-wa asalowe ndi ka chilombo koyambitsa matendawa ka Coronavirus m’dziko muno. Dziko la Malawi padakalipano ndi limodzi mwa mayiko omwe kufikira pano sikunapezekebe munthu amene wadwala kapena kupezeka ndi kachilombo ka Coronavirus komwe kakhudza miyoyo ya anthu ambiri pa dziko lonse lapansi kuphatikizapo maiko onse omwe achita malire ndi dzikoli.",https://www.radiomaria.mw/unduna-wati-covid-19-sinafikebe-ku-malawi/,"March 30, 2020",Izahaki Mwacha
Dotolo Wapempha Akhristu Alimbikitse Ukhondo,"Mmodzi mwa madotolo mu unduna wa zaumoyo mdziko muno Dr. Jonathan Chiwanda wapempha akhristu kuti azilimbikitsa ntchito za ukhondo posamba m’manja moyenera ndi cholinga choti apewe kutenga kapena kufalitsa kachilombo ka Coronavirus ngakhale sikanafike mdziko muno. Dr. Chiwanda anena izi ku parishi ya St. Andrea Kaggwa mu arkidayosizi ya Lilongwe pomwe amapereka maphunziro apadera a momwe akhristu aku parishi-yi angazitetezere ku chilomboka. 
Iwo alangiza akhristu-wa kuti apewe kukhala m’malo othinana ndinso kupewa kukhudzana ndi ena pofuna kupewa kachilomboka. “Anthu tikuwapempha kuti azisamba m’manja komanso apewe kukhala mophatikizana, posamba m’manja azionetsetsa kuti akusamba m’modzi-modzi osati chigulu zomwe zingapangitse kuti apatsirane ngati m’modzi mwa iwo ali ndi kachilomboka,” anatero Dr Chiwanda. Mwazina iwo ati ngakhale mtsogoleri wa dziko lino wapereka lamulo loti anthu oposa zana limodzi asasonkhane pamodzi sizikutanthauza kuti azikhala mophatikizana m’malo mwake alimbikitse kutalikana pamalo amene akhala mita imodzi pofuna kupewa kupumirana.",https://www.radiomaria.mw/dotolo-wapempha-akhristu-alimbikitse-ukhondo/,"March 30, 2020",Izahaki Mwacha
Apempha Makwaya Athandize Radio Maria,"Mmodzi mwa atsogoleri a kwaya ya St. Benadetta Masanjala ya mu arkidayosizi ya Blantyre a Felix Khonje ati makwaya a mpingo wa katolika ali ndi udindo waukulu wothandiza Radio Maria Malawi. Imodzi mwa kwaya zomwe zinatenga nawo gawo pa festival ya Radio Maria A Khonje anena izi pofotokozera Radio Maria pa zazikulu zomwe wailesiyi yachitira makwaya a mpingowu m’dziko muno zomwe makwayawa ayenera kuyithokoza. Iwo ati ngakhale anthu ena samaonetsabe kufunika kothandiza Radio Maria Malawi kamba ka zifukwa zawo koma akuyenera kudziwa kuti wailesiyi ndi chida cha mphamvu chothandizira kufalitsa uthenga wabwino kudzera mu mpingo wakatolika m’dziko muno. “Radio Maria ikuthandiza kwambiri makwaya mdziko muno nde njira yokhayo yobwezera ulemu ndi kupereka thandizo lathu ku wailesiyi,” anatero a Khonje. Kwaya ya St. Benadeta Masanjala ndi yomwenso inakhala katswiri pa chiphwando cha mayimbidwe chomwe wailesiyi inachititsa m’chaka cha 2019.",https://www.radiomaria.mw/apempha-makwaya-athandize-radio-maria/,"March 30, 2020",Izahaki Mwacha
Papa Wapempha Akhristu Athandize Anthu Ovutika,M’tsogoleri wa mpingo wakatolika pa dziko lonse Papa Francisco wati kusamalira anthu ovutika komanso okalamba ndi njira yokhayo yoonetsa kuti akhristu mu mpingowu amaopa Mulungu. Papa Francisko Papa amayankhula izi pa mwambo wa misa yomwe watsogolera ku likulu la mpingo-wu ku Vatican. Iye wati panthawi ino pomwe anthu ambiri akunva zowawa kumanso kuvutika kamatenda a COVID-19 akhristu akuyeneranso kumadzipereka pothandiza ndi kusamalira anthu ovutika ndikupitiliza kutetedza anthu okalamba. Kumbari ya mantha omwe adza kamba ka matenda a COVID-19 ndi zina zopinga Papa Franciso wati anthu omwe amakhulupilira Mulungu sakuyenera kuchedwa ndi kuchita mantha koma kupempha mulungu kuti awachotsere zovuta zomwe zawagwira pakati pawo.,https://www.radiomaria.mw/papa-wapempha-akhristu-athandize-anthu-ovutika/,"March 29, 2020",Izahaki Mwacha
"Anthu 6 Sauzande Akhudzidwa ndi Mphere, Msikidzi ku Lilongwe","Ofesi yowona za umoyo m’boma la Lilongwe yati anthu oposa 6 sauzande apezeka ndi matenda a Mphere ndipo ena ochuluka akhudzidwa ndi tizilombo totchedwa Msikidzi m’bomalo. Tizilombo iti tavutitsa kwambiri mu Lilongwe Wofalitsa nkhaniza ku ofesi ya zaumoyo m’bomalo a Richard Mvula watsimikiza za nkhaniyi pofotokozera Radio Maria Malawi  yomwe imafuna kumva zavutoli mbomalo. A Mvula ati vutoli lankhudza madera ambiri ndipo ofesi yawo ikuyesetsa kupereka thandizo komanso uphungu pofuna kuthana ndi mavutowa. “Anthu alimbikitse ukhondo kuti apewe mavuto onsewa. Anthu zire bwino nyumba zawo ngati ali ndi mankhwala athire ndithu komanso azichapa zofunda zawo bwinobwino kuti mazira ake aja afe,” anatero a Mvula. Pamenepa a Mvula apempha anthu m’bomali kuti azitsatira njira za ukhondo komanso kuthamangira kuchipatala mwansanga pomwe akhudzidwa matenda a Mphere.",https://www.radiomaria.mw/anthu-6-sauzande-akhudzidwa-ndi-mphere-msikidzi-ku-lilongwe/,"March 29, 2020",Izahaki Mwacha
"Akagwira Ukayidi Kaamba Koba Phone, Laptop","Bwalo loyamba la milandu m’boma la Mangochi lalamula bambo wina kuti akakhale kundende ndikukagwira ntchito yakalavula gaga kwa zaka ziwiri ndi miyezi 6 atamupeza olakwa pa mulandu wothyola komanso kuba katundu m’nyumba zina m’bomali. Bwaloli kudzera kwa wapolisi wotengera milandu kukhothi Augustus Kagwira linanva kuti mwamunayu Issa Mussa wa zaka 20 zakubadwa anathyola Zenera la nyumba ya a Mohamad Adam ndi kubamo lamya ya m’manja , komanso kuthyola nyumba ya Memory John ndi kubamo laptop yamtundu wa Lenovo zomwe ndi za ndalama zokwana 345 Thousand Kwacha. Anthuwa anakadandaula kupolisi ndipo apolisi anayamba ntchito yafuna-funa nkuluyi ndikumugwira. Popereka chigamulo chake First Grade Magistrate Roy Kakutu anati wapereka chigamulochi poofuna kuti ena atengerepo phunziro. Issa Mussa amachokera m’mudzi wa Sumaili mdera la mfumu yayikulu Jalasi m’boma lomweli la Mangochi.",https://www.radiomaria.mw/akagwira-ukayidi-kaamba-koba-phone-laptop/,"March 29, 2020",Izahaki Mwacha
Bambo Agwililira Mwana Wake Weniweni Mkuthawa,"Apolisi m’boma la Ntcheu akusakasaka mkulu wina yemwe akumuganizira kuti wagwililira mwana wake weniweni. Chigalu: Mchitidwe umenewu ukuchulukira Wofalitsa nkhani za apolisi m’bomalo Sub Inspector Hestings Chigalu wati bamboyu George Gwalidi yemwe padakalipano wathawa ndipo sakudziwka komwe ali, anagwililira mwana wake wa zaka 16 lachiwiri, pa nthawi yomwe mkazi wake anachokapo. Mayiyo atamva za nkhaniyo akuti anamuuza msungwanayo kuti asaulure powopa kuwaika bambo akewo pa mavuto, koma msungwanayu anakauza agogo ake omwe anakanena za nkhaniyi ku polisi. Chigalu wati mchitidwewu wachulukira kwambiri m’bomalo ndipo wati zimenezi zayamba kuwululika kwambiri kaamba ka ntchito yomwe apolisiwa akugwira pomemeza anthu kuti azikanena ku polisi nkhani zoipa zomwe zikuchitika mmadera mwawo. Pamenepa Chigalu walangiza anthu kuti apitirize kunena nkhanza zilizonse zomwe zikuchitika mmadera mwawo kuti malamulo agwire ntchito pa iwo kudzera mu kuzengedwa mlandu ku bwalo.",https://www.radiomaria.mw/bambo-agwililira-mwana-wake-weniweni-mkuthawa/,"March 29, 2020",Izahaki Mwacha
Anthu Okwiya Atentha Polisi ku Ntchisi,"Anthu okwiya atentha polisi ya Malomo m’boma la Ntchisi.  Wofalitsa nkhani za apolisi m’bomalo Sergeant Richard Kaponda wauza Radio Maria Malawi kuti izi zachitika pomwe anthu ena anagwira munthu yemwe amamuganizira kuti ndi opopa magazi ndipo amafuna kumutentha ndi moto panja pa polisiyo. Apolisi atalowelerapo pofuna kupulumutsa mkuluyu ndi pomwe anthuwa anayamba kugenda polisiyo ndi kuitentha. Iye wati apolisi adakafufuzabe kuti adziwe kuchuluka kwa katundu amene waonongeka patsikuli ndipo mkulu amene amafuna kuwotchedwayi amugoneka ku chipatala cha boma la Ntchisi komwe akulandira thandizo la mankhwala. Malinga ndi Kaponda, padakalipano bata labwelera mchimake ku malowa.",https://www.radiomaria.mw/anthu-okwiya-atentha-polisi-ku-ntchisi/,"March 29, 2020",Izahaki Mwacha
"Lightning kills 2, Injures 3 Minors in Mangochi","Two sisters Aisha Patrick(14) and Stella Mussa(20), have died while  three others have been injured after being struck by lightning. Confirmed the incident – Daudi According to Mangochi Police Deputy Publicist Amina Tepani Daudi, the incident occurred on the evening of March 26, 2020 in the area of Traditional Authority Jalasi. It is reported that both deceased and victims are close relatives. On this fateful day all of them were chatting on the veranda while it was raining. Unfortunately lightning struck all of them and the two died on the spot and left the other three  with serious burn wounds. The injured have been admitted at Muli Bwanji Community Hospital. Postmortem for the two conducted at the same hospital revealed that death was due cardiogenic electric shock. Both deceased and victims hail from Village Minyanga Traditional Authority Jalasi in Mangochi.",https://www.radiomaria.mw/lightning-kills-2-injures-3-minors-in-mangochi/,"March 29, 2020",Izahaki Mwacha
Zomba Diocese Yalimbikitsa Atumiki Ake Kupulumutsa Miyoyo Ya Akhristu Ku COVID-19,"Episkopi wa dayosizi ya Zomba, Ambuye George Desmond Tambala, ati atumiki a mpingo ali ndi udindo waukulu wopulumutsa miyoyo ya anthu omwe akuwatumikira ku nthenda ya COVID-19. Tambala: Atumiki ali ndi udindo  wothandiza anthu pa kapewedwe ka nthendayi Episkopi-yu wayankhula izi lachiwiri ku Thondwe Pastoral Centre pomwe anatsogolera gulu la ansembe, asisiteri, ndi abulazala amu dayosizi-yi pa maphunziro a tsiku limodzi omwe anakonzedwa ndi cholinga  chofuna kumvetsa bwino nkhani zokhudza nthenda-yi. Ambuye Tambala ati anaona kuti ndi kofunika kuti atumiki alandire uthenga woyenera wokhudza nthendayi kuti nawonso athe kutsatira njira zoyenera zopewera matendawa komanso kuti akathe kuthandiza anthu omwe akuwatumikira m’madera awo. “Ansembe, asisteri komanso abulazala amakhala pafupi ndi anthu nthawi zambiri. Choncho iwowa ali ndi udindo waukulu wowathandiza anthuwo pa kapewedwe ka nthendayi yomwe yabwera movuta kwambiri. Tinakonza maphunzirowa kuti iwo amvetse kaye bwino za nthendayi kenako akathandize anthu mmadera momwe akukhala,” anatero Ambuye Tambala. Masiku apitawa Ambuye Tambala anapemphanso akhristu a mpingo wa katolika mdziko muno kuti asataye mtima koma apemphere zolimba kuti papezeke anthu amene akwanitse kupeza mankhwala ochizira nthendayi.",https://www.radiomaria.mw/zomba-diocese-yalimbikitsa-atumiki-ake-kupulumutsa-miyoyo-ya-akhristu-ku-covid-19/,"March 26, 2020",Izahaki Mwacha
Akagwira Jere Zaka Zinayi Kaamba Kovulaza Bambo Ake,"Bwalo loyamba la milandu m’boma la Mangochi lalamula bambo wina za zaka 40, kuti akakhale kundende kwa zaka zinayi ndi kukagwira ntchito ya kalavula gaga kaamba komupeza olakwa pa mlandu wovulaza bambo wake. Bwalolo linamva kuti bambo-yu Idi Abdul, anavulaza bambo akewo powakhapa ndi khwangwa paphewa ati kamba kopsa mtima ndi zimene zinachitika posamusungira chakudya atafika nthawi ya usiku pakhomopo. Popeleka chigamulocho First Grade Magistrate Roy Kakutu anati zomwe mkulu-yi anachita zinali zosayenera kotero akuyenera kuti akakhale ku ndende kwa zaka zinayi kuti ena atengerepo phunziro. Idi Adbul amachokera m’mudzi mwa Bwanali m’dera la mfumuyayikulu Chowe m’boma lomwelo la Mangochi.",https://www.radiomaria.mw/akagwira-jere-zaka-zinayi-kaamba-kovulaza-bambo-ake/,"March 26, 2020",Izahaki Mwacha
"Makhonsolo a Zomba, Mangochi Ayamba Kukonzekera COVID-19","Makhonsolo a boma la Zomba komanso Mangochi ayambapo kale zokonzekera pofuna kuteteza anthu ku nthenda ya COVID-19 ngakhale sinafikebe mdziko muno. Pofuna kukonzekera kulimbana ndi matendawa makhonsolo-wa anayitanitsa msonkhano koma mosiyana, komwe kunafika anthu omwe akugwira ntchito zosiyanasiyana  m’boma-li. Mwazina pa msonkhano-wu m’boma la Zomba, akhazikitsa komiti yomwe muli achitetezo, ocita malonda komabnso ogwira ntchito zosiyanasiyana, ndi cholinga choti akhale akuyendetsa ntchito-zi. Nalo boma la Mangochi lati liwonetsetsa kuti anthu ake ndi otetezeka ku kachilombo ka Coronavirus komwe kakuyambitsa nthenda ya COVID 19. Bwanamkubwa wa bomalo m’busa Moses Chimphepo  wati khonsoloyo yayika ndondomeko zabwino zofuna kuwonetsetsa kuti anthu ochokera m’mayiko ena monga South Africa komanso dziko la Mozambique lomwe lachita malire ndi bomali, sakulowa m’bomalo mwachisawawa.",https://www.radiomaria.mw/makhonsolo-a-zomba-mangochi-ayamba-kukonzekera-covid-19/,"March 26, 2020",Izahaki Mwacha
M’modzi Wafa pa Ngozi M’boma la Ntcheu,"Munthu m’modzi wafa ndipo asanu ndi atatu (8) avulala modetsa nkhawa galimoto yomwe anakwera itagubuduka m’mudzi mwa Bula, ku Nsipe m’boma la Ntcheu. Malingana ndi m’neneri wa apolice m’bomali Sub Inspector Hastings Chigalu wati galimotoyi yomwe imayendetsedwa a Enerst Chitamba a zaka 22 zakubadwa a m’boma la mzimba, inanyamula anthu a mpingo wa CCAP 13 omwe pa nthawi-yi anali akuchokera ku maliro m’boma la Chiradzulu. Iye wati galimoto-yi itafika pamalowa inagubuduzika ndi m’modzi mwa anthuwa a Charles Bonongwe wa m’mudzi mwa Mzonda m’dera la mfumu yayikulu Chitukula m’boma la Lilongwe ndi amene wamwalira pa ngoziyi pomwe ena asanu ndi atatu avulala ndipo ayamba kulandira thandizo pa chipatala cha Ntcheu.",https://www.radiomaria.mw/mmodzi-wafa-pa-ngozi-mboma-la-ntcheu/,"March 26, 2020",Izahaki Mwacha
ACJ Yati ndi Yokhudzidwa ndi Imfa ya Mlelemba,"Bungwe la atolankhani achikatolika la Association of Catholic Journalists (ACJ) lati ndi lokhudzidwa kamba ka imfa ya Martin Mlelemba yemwe anali m’modzi mwa mamembala a bungwe-li m’dziko muno. Wapampando wa bungwe-li m’chigawo chapakati   a Sam Kalimba wanena izi pofotokozera Radio Maria Malawi.  Iye wati bungwe la ACJ lataya munthu wofunika kwambiri pa ntchito zokweza bungwe-li. Malo amene wagona Mlelemba Polankhulanso wapampando wa bungwe lomenyera maufulu a atolankhani mdziko muno la Media Institute of Southern Africa – MISA Malawi, Teleza Ndanga wati atolankhani onse m’dziko muno ndi okhudzidwanso kamba ka imfa ya mtolankhaniyi kamba koti anali m’modzi mwa atolankhani omwe amathandiza pa ntchito zokweza atolankhani-wa m’dziko muno. Malemu Martin Mlelemba anabadwa pa 24 December m’chaka cha 1983  ndipo pomwe amasiyana ndi dziko lino mkuti  akutumikira wa wailesi ya kanema ya mpingo wakatolika ya Luntha , koma kuti amagwira ntchito ngati mtolankhani wapadera wa wailesi ya Channell Africa Chichewa Service. Mwambo woyika m’manda thupi la malemu Martin Mlelemba amenenso ndi m’modzi mwa atumiki akale a Radio Maria Malawi wachitika pa 26 March 2020 kumudzi kwawo m’mudzi mwa Masuku m’dera la mfumu yayikulu Kadewere m’boma la Chiradzulu.",https://www.radiomaria.mw/acj-yati-ndi-yokhudzidwa-ndi-imfa-ya-mlelemba/,"March 26, 2020",Izahaki Mwacha
World Vision Donates Buckets to Mangochi Police,"Mangochi Police Station has reason to smile after receiving 35 buckets from World Vision International (Mangochi Branch) to help in the fight against the coronavirus pandemic. The donation was received at Station premises on March 25, 2020. Daudi: They will also be distributed to our branches Speaking during the handover ceremony, World Vision Project Officer Miss Ireen Majankono said the organization thought it wise to assist in order to protect the officers and clients from the deadly Covid-19. “Prevention is better than cure and we don’t want to experience what other nations are facing due to the spread of the deadly virus,” said Majankono. In his remarks the Station Community Policing Coordinator Assistant Superintendent Clement Madeira, who represented the Officer ln-charge, applauded World Vision for the nice gesture. Madeira said the donation has come at a right time when the whole world has been hit hard with coronavirus. He encouraged other stakeholders to borrow a leaf from World Vision International stressing that police officers also need to be safe at all times. World Vision lnternational has been working together with the Police especially in gender-based violence interventions and child marriages. According to Mangochi police deputy publicist Amina Daudi, the 35 buckets will be distributed at the parent station and its three posts and 21 police units.",https://www.radiomaria.mw/world-vision-donates-buckets-to-mangochi-police/,"March 26, 2020",Izahaki Mwacha
Papa Wapemphelera Atsogoleri a Maiko,Mtsogoleri wa mpingo wa katolika pa dziko lonse Papa Francisko lero wapemphelera atsogoleri a maiko. Papa Francisko Papa wachita izi lachinayi pa nsembe ya misa yomwe anatsogolera ku likulu la mpingo wa katolika ku Vatican. Iye wati wachita izi powona udindo omwe atsogoleriwa ali nawo oyang’anira anthu awo komanso chifukwa cha ziganizo zomwe iwo amachita pafupipafupi zomwe zimakhala zokondweretsa anthu komanso zina zosakondweretsa anthuwo. Ndipo iye wati pa chifukwa chimenechi ndi kofunika kumawapemphelera atsogoleri.,https://www.radiomaria.mw/papa-wapemphelera-atsogoleri-a-maiko/,"March 12, 2020",Izahaki Mwacha
Atsogoleri a HRDC Atuluka pa Belo,"Bwalo la milandu ku Lilongwe lero lapereka belo kwa akuluakulu a bungwe lomenyera ufulu wa anthu la Human Rights Defenders Coalition (HRDC).  Akuluakuluwa omwe ndi a Timothy Mtambo, Gift Trapence komanso Macdonald Sembereka omwe ananjatidwa lamulungu, awalamula kuti apereke ndalama zokwa 100 thousand kwacha aliyense, 2 million kwacha komanso kuti apereke zitupa zawo zoyendera. Judge Violet Chipawo yemwe wapereka chigamulochi watinso akuluakuluwa akuyenera kumakawonekera ku bwalo la milandu ku Lilongwe lachisanu lililonse. “Ndine okondwa kuti anthu anga atuluka ndipo chomwe ndikudziwa ine ndi chakuti anthu sanayambe alakwapio mdziko muno. Iwo amangoganiziridwa ndipo kuganiziridwa ndi zosiyana ndi kupezeka olakwa,” anatero a Mchizi. Polankhulapo wapampando wa bungwe la HRDC, Timothy Mtambo wati kumangidwaku kwawapatsa mangolomera ndipo apitirizabe ntchito zawo. “Tasangalala luti tatuluka. Koma panopa ndiye kumene tinaliku kwatiwonjezera mphamvu sitibweleranso mbuyo ayi. Amene akufuna kulimbana ndi lamulo akumana nalo,” anatero a Mtambo. Mtambo wati tsopano akupezako bwino kutsatira malipoti omwe anamveka kuti iye anadwala pamene anali kundendeku.",https://www.radiomaria.mw/atsogoleri-a-hrdc-atuluka-pa-belo/,"March 12, 2020",Izahaki Mwacha
MERA Yakhazikitsa Ndondomeko Zatsopano,"Unduna woona za chilengedwe, mphamvu za magetsi ndi migodi wayamikira bungwe loona za mulingo wa mphamvu ndi magetsi mdziko muno la Malawi Energy Regulatory Authority (MERA) kamba ka ndondomeko zomwe limatsata pogwira ntchito zake zomwe ati zikuthandiza kupititsa patsogolo chuma cha  dziko lino. Kumtsaira: Wayamikira bungwe la MERA Nduna mu undunawu a Binton Kuntsaila anena izi lachinayi mu mzinda wa Lilongwe pomwe bungwe la MERA limakhazikitsa ndondomeko zomwe litsate pogwira ntchito zake kuyambira chaka chino mpaka chaka cha 2024. Ndondomekozi zili m’magawo awiri; ina yothandiza makasitomala omwe afuna thandizo ku bungweli, Customer Service Charter; komanso ina yomwe bungweli layikamo ma plan ake a zaka zomwe zikubwerazi Strategic Plan pachingerezi. A Kumtsaila ati malamulo omwe bungweli linakhazikitsa posachedwapa okhudza zamagetsi athandiza kuti anthu omwe amagwiritsa ntchito magetsi azikhala otetezeka. “Chitukuko cha dziko sichingapite patsogolo opanda mphamvu za magetsi. Ndondomeko yomwe yakhazikitsidwayi ithandiza kukonza mavuto omwe analipo. Sitikufuna zisakasa zama filling station zomwe ena amamanga pakatipa,” anatero a Kumtsaila. Polankhulanso wapampando wa board ya bungweli bishop Dr. Joseph Bvumbwe ati ndondomeko yatsopanoyi yakonza zina zomwe sizidayende bwino mu ndondomeko ya m’mbuyomu. “Pali zina zina zomwe timadzudzulidwa kuti sitikuchita bwino koma panalibe ndondomeko zake zoyendetsera zimenezo tsopano takhazikitsa ndondomeko zomwe zizitsogolera bungwe lathu,” anatero bishop Bvumbwe. Iwo ati kudzera mu ndondomekoyi, anthu ofuna kuyamba kugulitsa mafuta azipatsidwa chilolezo pakatha mwezi umodzi komanso akawunikira kaye bwino malo amene akufuna kumanga malo ake ochitira malndawo.",https://www.radiomaria.mw/mera-yakhazikitsa-ndondomeko-zatsopano/,"March 12, 2020",Izahaki Mwacha
Aphungu Achizimayi Amema Mabungwe Apitirize Kuwamenyera Nkhondo,"Aphungu aku nyumba ya malamulo achizimayi apempha mabungwe omwe amalimbikitsa za 50:50 campaign kuti alimbikire kugwira ntchito zawo m’madera omwe muli aphungu achizimayi pofuna kuti chiwerengero cha aphunguwa mchaka cha 2024 chidzakhale chambiri. Phungu wa dera la Bwanje North m’boma la Ntcheu a Nancy Chaola ayankhula izi lachitatu mdera la Zomba Malosa pomwe bungwe la OXFAM limalimbikitsa aphungu achizimayi kuti adzikhala pafupi ndi anthu omwe adawavotera. Pamenepa mayi Chaola ati akanakonda mabungwewa akanachilimika pa ntchitoyi ndi cholinga chakuti chiwerengerochi  chidzachoke pa 45 kufika pa 70. “Alimbikitse madera amenewa kuti 2024 nambalayi idzafike 60 kapena kuposera apo kuti 50:50 kampeni igwire ntchito yake mabungewa akatithandiza,”a anatero mayi Chaola. M’mawu ake phungu wa dera la Zomba Malosa yemwenso ndi wachiwiri kwa nduna yowona kuti pasakhale kusiyana pakati pa amayi ndi abambo mayi Grace Kwelepeta anati boma likufunitsitsa kuti amayi adzikhala m’maudindo akuluakulu mdziko muno kuti azitha kupereka nkhawa zawo mosavuta. “Boma likufunitsitsa amayi akhale mmaudindo akuluakulu. Padakalipano dziko la Malawi ndi lachitsanzo chifukwa amayi ambiri akutenga maudindo akuluakulu osiyanasiyana,” anatero mayi Kwelepeta.",https://www.radiomaria.mw/aphungu-achizimayi-amema-mabungwe-apitirize-kuwamenyera-nkhondo/,"March 12, 2020",Izahaki Mwacha
CCJP Ipempha Mafumu Agwiritse Ntchito Malamulo Akumudzi,"Bungwe la chilungamo ndi mtendere (CCJP) mu dayosizi ya Dedza lapempha mafumu a m’boma la Ntcheu kuti adzigwiritsa ntchito malamulo omwe anakhazikitsa m’madera awo ndi cholinga chothandiza magulu a wanthu omwe akukumana nkhaza m’maderawo. M’modzi mwa akuluakulu ku bungweli mu dayosiziyi a Horace Kasudze ndi omwe apereka pempholi pa mwambo wokumbukira amayi omwe bungwe la amayi la Champiti Women Action Group linakonza pogwirizana ndi amayi pa dziko lonse, mwambo womwe kuno ku malawi unachitika pa 5 March m’boma la Machinga. A Kasudze ati adandaula kaamba ka kuchuluka kwa milandu yogwililira ana komanso nkhaza za m’banja m’bomalo. “Tinayamba kale kulimbikitsa kuti amayi azipezeka m’mabwalo. Ngati amayi sakupeza chilungamo pa nkhani za nkhanza amatha kutaya moyo wawo msanga chifukwa cha kuchuluka kwa nkhanza,” anatero a Kasudze. Poyankhulapo mfumu yaikulu Champiti ya m’bomalo inatsimikiza kuti pali kukondera poweruza milandu yokhuza nkhaza ngakhale anadandaula kuti nkhani zambiri za mtunduwu siziwafika. “Pena chilungamodi chimasowadi. Sitilora kuti mzimayi azunzidwe koma aphunzitsidwe moyenera. Nagti sakukhutitsidwa kwa magulupu akuyenera kubwera kudzasuma kwaine koma nthawi zambiri zimathera komweko,” inatero mfumu yaikulu Champiti. Iye wapempha mafumu aang’ono kuti asonyeze chilungamo pa milandu yonse yomwe imafika kuti aweruze.",https://www.radiomaria.mw/ccjp-ipempha-mafumu-agwiritse-ntchito-malamulo-akumudzi/,"March 12, 2020",Izahaki Mwacha
Boma Lalimbikitsa Alimi Kuchita Ulimi wa Phindu,"Boma lalimbikitsa anthu m’dziko muno kuti aleke kuchita ulimi wopanda cholinga. Nduna yoona za ulimi,  m’thilira ndi chitukuko cha madzi, a Kondwani Nkhumwa anena izi ku malo a maphunziro a  zakafukufuku wa zamalidwe, a Namiyasi  m’boma la Mangochi pakutha pa chionetsero cha ulimi chomwe chinakonzedwa ndi Machinga ADD. A Nankhumwa ati nthawi yakwana yoti alimi adzionetsa chidwi podzala mbewu zomwe zingawathandize kuti azipeza phindu lochuluka pa ulimi wawo. Chionetserochi chisanayambe nduna-yi mogwilizana ndi a kuofesi ya zamalimidwe ndi adindo ena m’chigawochi anayamba ayendera ntchito za ulimi wosiyanasiyana zomwe zikuchitika m’madera a Nansenga EPA, ndi Mbwadzulu EPA ndipo anakathera ku malo a zamaphunziro a zakafukufuku wa zamalimidwe-wa a Namiyasi m’bomalo. Kumbari ya chimanga ndunayi inati boma lilumikizana ndi bungwe la ADMARC kuti liyambe kugula chimanga cha alimi kuyambira mwezi wa mawa.",https://www.radiomaria.mw/boma-lalimbikitsa-alimi-kuchita-ulimi-wa-phindu/,"March 7, 2020",Izahaki Mwacha
Opha Alubino ku Dedza Alamulidwa Aphedwe,"Bwalo lalikulu la milandu la High Court ku Dedza lalamula amuna awiri kuti aphedwe kaamba kowapeza olakwa pa mlandu wakupha ndi kuzembetsa mnyamata wa chi-alubino, Goodson Fanizo Makanjira. Malemu-yi anali wa kwa mfumu yayikulu Chilikumwendo m’boma la Dedza. Popereka chigamulo-chi Jaji Chifundo Kachale wati m’chitidwe omwe amuna-wa anachita ndi woyipa kwambiri mkuona apatsidwa chilango choti akaphedwe kaamba koti nawo anapha munthu. Pachigamulochi anthu-wa amayenera kukakhalanso ku ndende moyo wawo wonse kamba kokhudzidwa ndi m’chitidwe wozembetsa wanthu. Amuna-wa ndi a Sainani Kalekeni komanso Kumbilani Patison.  Popereka chigamulochi bwalori lapezanso kuti Lucas Kagomo ndi Katiyo Misheki, omwe anamangidwa nawo powaganzira kuti amakhudzidwa ndi mulandu-wu kuti ndi osalakwa ndipo awamasula. Pothilira ndemanga mkulu wa bungwe loyang’anira anthu akhungu la chi-alubino m’boma la Dedza, Harrison Elisa wati ndi wokhutira ndi chigamulochi kamba koti izi zithandizira pa ntchito yotetedza anthu a khungu la chialubino m’dzimo muno.",https://www.radiomaria.mw/opha-alubino-ku-dedza-alamulidwa-aphedwe/,"March 7, 2020",Izahaki Mwacha
Khansala wa DPP Wapambana ku Liwawadzi,"Anthu okhala mdera la Liwawadzi dera la kumpoto kwa boma la Balaka msabatayi anaponya voti pofuna kusankha khansala wa deralo kutsatira imfa ya Thomson titani bwanali yemwe anali khansala wa deralo atasankhidwa pa chisankho cha pa 21 May 2019. Iye anamwalira mwezi wa October 2019. Potsatira izi bungwe la MEC lalengeza zotsatira za chisankho pomwe lati Pharaoh Kambiri yemwe amayimira chipani cha DPP ndi yemwe wapambana. Bungweli lati Liwawadzi Ward inali ndi anthu asanu ndi mmodzi omwe amapakisana ndipo anthu omwe analembetsa kuti adzapnya voti analipo 20,629 koma omwe anakaponyadi voti ndi okwana 4, 608 zomwe zikuyimira 22.34%. Mavoti osavomerezeka analipo 30 kuyimira 0.65%. A Precious Khwiyao Chimtengo, oyima pawokha anapeza mavoti 665, a Pharaoh Kambiri oyimira chipani cha Democratic Progressive (DPP) anapeza mavoti okwana 2,615. A Mervin Makwinja omwe amayimira chipani cha Freedom (FP) anapeza mavoti 101, a Haris Mhere omwe amayimira chipani cha Mbakuwaku Movement for Development (MMD) anapeza mavoti 28, a Ronald Pias Mphepo, omwe amayimira chipani cha People’s (PP) anapeza mavoti okwana 537 ndipo a Obedi PETERomwe anali oyima pawokha anapeza mavoti 632.",https://www.radiomaria.mw/khansala-wa-dpp-wapambana-ku-liwawadzi/,"March 7, 2020",Izahaki Mwacha
Boma Lati Limanga Aliyense Ofalitsa Bodza pa Internet,"Boma lati lidzapereka chilango kwa munthu wina aliyense yemwe angapezeke akufalitsa nkhani zabodza pa masamba a mchezo komanso Internet. Nduna ya zofalitsa nkhani mdziko muno a Mark Botomani anena izi polankhula ndi Radio Maria Malawi. A Botomani ati mu nyengo ino yomwe dziko lino likukonzekera chisankho cha President pa 19 May anthu akufalitsa nkhani zabodza pa masamba a mchezo zomwe akuti zingachititse kuti anthu ambiri achoke chidwi chokavota. Polankhulanso koma mwapadera, m’modzi mwa achinyamata ku chipani cha Malawi Congress (MCP) Anthony Bendulo yemwe adaperekera umboni ku bwalo la milandu wokhudza chisankho cha president, wapempha achinyamata kuti adzigawana zinthu zanzeru komanso zopindulira dziko pa masamba a mchezowa.",https://www.radiomaria.mw/boma-lati-limanga-aliyense-ofalitsa-bodza-pa-internet/,"March 7, 2020",Izahaki Mwacha
Japan Yalonjeza Kukweza Maphunziro ku Malawi,"Kazembe wa dziko la Japan kuno ku Malawi wati dziko lake lipitiliza kulimbika pa ntchito zokweza maphunziro mdziko muno. Kazembe-yu Satosh Iwakiri walankhula izi msabata-yi pomwe amaika mwala wa maziko pa malo omwe akufuna kumangapo zipinda zophunzilira ana, pa sukulu ya Primary ya Kapalamula m’boma la Dedza. Iye wati boma la kwawo laganiza zomanga zipindazi ngati njira imodzi yofuna kuthandiza pa ntchito zotukula maphunziro pa sukulu-yi. Polankhulanso mkulu woona za maphunziro m’bomalo a George Ngaiyaye anathokoza boma la Japan kamba kodzipereka pa ntchito zotukula maphunziro m’bomalo. Polankhulanso m’phunzitsi wamkulu pa sukulu-yi Frolence Donda wati kumangidwa kwa makalasi-wa kuthandiza kwambiri pa ntchito zokweza maphunziro pa sukuluyi. Mwa zina boma la Japan limanga nyumba zitatu za makalasi 6 ophunzilira ana pa sukulu ya Kapalamula m’boma la Dedza, thanki ya madzi, ndipo zitenga ndalama zoposera 60 million kwacha.",https://www.radiomaria.mw/japan-yalonjeza-kukweza-maphunziro-ku-malawi/,"March 7, 2020",Izahaki Mwacha
Papa Wakhazikitsa Masiku Apadera Oteteza Chilengedwe,"M’tsogoleri wa mpingo wa katolika pa dziko lonse Papa Francisco wakhadzikitsa masiku a pa 16 mpaka pa 24 May kuti adzakhala masiku ochitapo kanthu pa ntchito zothandiza kusamalira ndi kutetedza za chilengedwe molingana ndi kalata yake ya Laudato Si. Papa Francisco walengeza izi kudzera mu uthenga umene watumikira akhristu a mpingowu kudzera pakanema. Iye wati wati kuchitapo kanthu pa ntchito zosamalira zachilengedwe ndi zothandiza ku m’bado ukudza-wu kamba koti udzakhala ndi dziko lodzala ndi chilengedwe chabwino. Mu uthengawo m’tsogoleri wa mpingo wa katolikayu watsindika za kufunika kosamalira chilengedwe cha Mulungu, chimene wati ndi mphatso ya mtengo wapatali imene Mulungu anapereka ku dziko lonse lapansi.",https://www.radiomaria.mw/papa-wakhazikitsa-masiku-apadera-oteteza-chilengedwe/,"March 5, 2020",Izahaki Mwacha
African Airlines Yataya 400 Million Dollars Kaamba ka Coronavirus,"Bungwe lowona za maulendo a pa ndege kuno ku Africa la African Airlines lati lawononga ndalama zokwana 4 Hundred Million za ku America chiyambireni mliri wa kachilombo ka Coronavirus m’dziko la China kuyambira mwezi wa February chaka chino. Malipoti awailesi ya BBC ati izi zadza kutsatira kutsekedwa kwa mabwalo andege m’maiko akuno ku Africa ngati njira imodzi yofuna kupewa kufala kwa kachilomboka kaamba koti maiko ambiri amachita malonda ndi dziko la china. Ngakhale izi ziri chomwechi komwe kumafikira ndege zonse kuno ku Africa m’dziko la Ethiopia adakagwirabe ntchito zawo ponyamula anthu mdzikolo kupita komanso kubwera mdziko la China m’mizinda yonse isanu ya mdzikolo. Polankhulapo mkulu wa bungwe la International Air Transport Association (IATA) Raphael Kuuchi wati ntchito za malonda zomwe zimayenda bwino zayima kaamba ka kuletsedwa kwa maulendo apandege m’maiko akuno ku Africa kupita kapena kubwera mdziko la China. Mayiko omwe aletsa maulendo a pa ndenge ndi dziko la China ndi monga South Africa, Tanzania, Mauritus, Morocco, Rwanda komanso Kenya. Padakali pano nthendayi yafikira m’maiko a Egypt, Tunisia, Morocco, Algeria, Nigeria komanso Senegal kuno ku Africa.",https://www.radiomaria.mw/african-airlines-yataya-400-million-dollars-kaamba-ka-coronavirus/,"March 5, 2020",Izahaki Mwacha
Anthu ku Liwawadzi Aponya Voti,"Anthu a ku ward ya Liwawadzi mdera la kumpoto kwa boma la Balaka aponya voti yofuna kusankha khansala wa deralo. Chisankho cha chibwerezachi chikudza kutsatira imfa ya yemwe anasankhidwa kukhala khansala wa derali pa chisankho chomwe chinachitika mdziko muno pa 21 May 2019. Malinga ndi mtolankhani wathu amene ali ku derali, anthu ochepa ndi omwe akupita kukaponya voti yawo pa chisankhochi zomwe zikupereka chikayiko chakuti anthu ochepa ndi omwe atenge nawo gawo poponya voti pa chisankhochi. Anthu amene akupikisana pa chisankhochi alipo asanu ndi mmodzi (6) omwe ndi a Precious chimtengo omwe ndi oyima powokha, a Falao Kambiri omwe akuyimira chipani cha Democratic Progressive (DPP), a Mervin Makwinja akuyimira chipani cha Freedom, a Harris Mhere omwe akuyimira chipani cha Mbakuwaku Movement for Development (MMD), a Ronald Mphepo omwe akuyimira chipani cha Peoples (PP) komanso a Obert Peter omwe akuyima pawokha. Malinga ndi dongosolo la bungwe loyendetsa chisankho mdziko muno la Malawi Electoral Commission (MEC), kuponya voti kwayamba 6 koloko mmawa ndipo kukuyembekezekanso kutsekedwa nthawi ikakwana 6 koloko madzulo ndipo pambuyo pake payambe ntchito yowerengera mavotiwo. Anthu okwana 2482 ndi omwe analembetsa mu kaundula wa voti pa chisankhochi.",https://www.radiomaria.mw/anthu-ku-liwawadzi-aponya-voti/,"March 5, 2020",Izahaki Mwacha
Kokoliko Movement Yapempha Achinyamata Akhale a Masomphenya,"Gulu la achinyamata la chipani cha Malawi Congress (MCP) lotchedwa Kokoliko Movement lapempha ophunzira a ku sukulu ya ukachenjede ya Chancellor ku Zomba kuti adzavotere chipanichi pa chisankho chomwe chidzachitike pa 19 May chaka chino. M’modzi mwa achinyamata a m’guluri komanso ndi yemwe adaperekera umboni pa mlandu wa chisankho cha president ku bwalo la za malamulo Anthony Bendulo ndi yemwe walankhula izi Loweluka kwa ophunzira-wa. Bendulo wati achinyamata ayenera kumalimba mtima pofuna kukonza dziko lawo kuti likhale lokomera aliyense osati anthu owerengeka chabe. “Ngati sitichitapo kanthu ifeyo achinyamata malawi amene tikumuyembekeza kuzamuona sangazaoneke chifukwa kulibe wina yemwe angachoko kunja uko nkudzakonza malawi ngati eni ake sitiikapo mtima,” anatero Bendulo. M’mau ake wapampando wa chipani cha MCP ku Chancellor College Atupele Nsonda wati mkumanowo unali wa phindu pakati pawo kaamba koti walimbikitsa achinyamatawa za udindo womwe ali nawo mdziko muno. Ena mwa omwe anali nawo pa mkumanowu ndi monga  Daudi Sulemani ndi Peter Lackson Chimangeni omwenso ndi achinyamata omwe anaperekera nawo umboni pa mlandu wa zachisankhochi.",https://www.radiomaria.mw/kokoliko-movement-yapempha-achinyamata-akhale-a-masomphenya/,"March 5, 2020",Izahaki Mwacha
St. Augustine Parish Yati Ipilira Kuthandiza Achinyamata M’masewero,"Achinyamata ku parish ya Augustine woyera mu dayosizi ya mpingo wakotolika ya Mzuzu awalimbikitsa kuti azikhala otanganidwa ndi nkhani zotukula mpingo-wu m’dziko muno. Bambo mlangizi wa achinyamata mu parish-yi bambo Samuel Nawasha anena izi loweruka pa bwalo la za masewero la St. Augustine pomwe achinyamata kuchokera m’ma zoni onse anayi a m’parishi-yi anakumana malo amodzi ndi kuchita masewero olimbitsa thupi monga mpira ndi zina zambiri. Iwo anati ndondomekoyi inakhazikitsidwa ndi ambuye John Ryan omwe ndi episkopi wa dayosiziyi ndi cholinga chofuna kulimbikitsa achinyamata kuti azikhala otanganidwa ndi zinthu zina pofuna kupewa makhalidwe oyipa omwe angamachite kaamba kosowa zochita. “Program imeneyi muyambitsi weniweni ndi ambuye Ryan omwe ndi mwini wake wa dayosizi ino pofuna kuwapatsa chisamaliro chapadera pa moyo wawo wauzimu komanso wa wa thupi,” anatero bambo Nawasha. M’mau ake m’modzi mwa achinyamata omwe anachita bwino pa zamasewerowo Jonas Muhango anayamikira dayosiziyo kamba ka chikonzerochi zomwe iye wati zithandiza achinyamatawa kukhala ozipereka mu mpingo komanso kudziwana ndi anthu ena omwe ndi a dayosizi yomweyi koma amakhala maparish ena. Mpikisanowu uyambira m’madinale onse kenako omwe achite bwino m’madinale azakafika mpaka pa dayosizi kuti akapikisane ndi achinyamata a madinale ena.",https://www.radiomaria.mw/st-augustine-parish-yati-ipilira-kuthandiza-achinyamata-mmasewero/,"March 5, 2020",Izahaki Mwacha
Boma Lapempha Mafumu Azipanga Ukwati wa Dongosolo,"Senior Chief Mlumbe ya m’boma la Zomba ayiyamikira kamba kochita mwambo wa dongosolo labwino lokonzekera ukwati. Nduna yodzofalitsa nkhani ndi kuphunzitsa anthu zinthu zosiyanasiyana a Mark Botamani ayankhula izi loweruka ku Zomba pa mwambo wa chinkhoswe cha mfumu-yi. A Botomani anayamikira mfumu-yi kamba kowonetsa chitsanzo chabwino potsatira dongosolo labwino la malowedwe a m’banja monga kuchita chinkhoswe, ponena kuti zimenezi zapereka chitsanzo chabwino kwa achinyamata omwe afikanso pa msinkhu wolowa m’banja. “Mafumu ndi amene amasunga chikhalidwe ndi miyambo yathu choncho iwonso akuyenera kukhala patsogolo kuchita izi monga mukudziwa inu masiku ano maukwati ongolowana opanda dongosolo komanso a ana achulukira kwambiri mdziko muno zomwe ndi zofuka kuti zithetsedwe ngati iwowa akuonetsa makhalidwe abwino chonchi,” anatero Botomani. Ena mwa anthu odziwika omwe anali nawo ku mwambowo ndi monga mkazi wa mtsogoleri wa dziko lino Professor Gertrude Mutharika, nduna zochokera m’maunduna osiyanasiyana, makhansala, kudzanso aphungu a kunyumba ya malamulo, mafumu ndi ena ambiri.",https://www.radiomaria.mw/boma-lapempha-mafumu-azipanga-ukwati-wa-dongosolo/,"March 5, 2020",Izahaki Mwacha
Akhristu Alumikizana Pothandiza Atumiki,"Bungwe la akhristu eni ake mu arkidayosizi ya Blantyre lati likufuna kulimbikitsa ntchito zotukula arkidayosizi-yi  komanso kusamalira atumiki amu mpingo-wu. Wapampando wa akhristu mu arkidayosizi-yi  a Joseph Kachala ayankhula izi pomaliza pa msonkhano omwe anali nawo Loweruka pa 29 February ku Limbe Cathedral Mu mzinda Wa Blantyre. Iwo anati ntchito yawo ndi kuwonetsetsa kuti akhristu akudziwa udindo wawo pothandiza mpingo komanso atumiki mu mpingowu monga asisitere, ansembe, abulazala ndi ena ambiri. “Timakambirana kuti ngati akhristu tikuyenera kuwonetsetsa kuti atumiki mu mpingowu akusamalidwa moyenera m’moyo wawo wa thupi kuti azititumikira mopanda chowabwezeretsa m’mbuyo,” anatero a Kachala. Iwo ati potengera mulozo omwe arkidayosizi-yi  inakhazikitsa kufikira chaka cha 2023, ali ndi chiyembekezo kuti mgwilizano omwe ulipo ndi akhristu eni ake uthandiza kukwaniritsa malingaliro awo.",https://www.radiomaria.mw/akhristu-alumikizana-pothandiza-atumiki/,"March 5, 2020",Izahaki Mwacha
Arkidayosizi ya Blantyre Yayamikira Umodzi Pakati pa Atumiki Ake,"Arkidayosizi ya mpingo wa katolika ya B lantyre yayamikira ubale wabwino omwe ulipo pakati pa atumiki a mpingowu mu arkidayosiziyo. Mkulu wa arkidayosiziyi Ambuye Thomas Luke Msusa anena izi ku Limbe Cathedral pambuyo pa m`bindikiro wa tsiku limodzi womwe arch-dayosiziyo inakonzera atumiki osiyanasiyana monga  ansembe, asisteri ndiponso abulazala omwe akugwira ntchito zawo mu archdayosizi-yi. Ambuye Msusa anati ndi okondwa kuti atumikiwa amakhalira pamodzi mu zochitika zosiyanasiyana,  ndipo ndi chifukwa chake anasonkhana pamodzi kusinkhakusinkha za moyo wao, pamene mpingo wayamba nyengo ya Lent. Polankhulapo bambo Alfred Chaima omwe ndi mlembi wa za utumiki mu archidayosiziyi anati ansembe ndi atumiki a Mulungu ndipo akuyenera kumawonetsa makhalidwe auzimu potsata mapazi a Yesu Khristu amene ndi wansembe wankulu. “Ansembe si atumiki wamba kapena ma social workers koma ndi atumiki a Mulungu ndiye pa chifukwa ichi akuyenera kumawonetsa kuti akutsata mapazi a Yesu Khristu amene amamutumikira,” anatero bambo Chaima. Mwazina iwo anati kuchita m’bindikirowu ndi chiyambi chabe cha moyo wapemphero maka chaka chino cha baibulo chomwe a Papa anachikhazitsa popempha atumikiwa kuti ayeyetsetse kukhala ndi nthawi yomvetsera mau a Mulungu zomwe akuyankhula kudzera m’mayitanidwe komanso mautumiki awo.",https://www.radiomaria.mw/arkidayosizi-ya-blantyre-yayamikira-umodzi-pakati-pa-atumiki-ake/,"March 5, 2020",Izahaki Mwacha
YODEP Yalonjeza Kuthandiza Achinyamata Kukhala Odzidalira,"Bungwe la Youth Development YODEP lati lipitilira kuthandiza achinyamata kuti akhale ndi upangiri oyenera pa nkhani za chuma ndi cholinga choti azitha kumadzithandiza okha pa mavuto omwe amakumana nawo m’dziko muno. Mkulu wa bungwe-li Mac-Blessings Buda wayankhula izi pambuyo pa mwambo wopereka mbuzi ku makalabu asanu ndi imodzi a achinyamata opezeka m‘midzi ya m‘dera la mfumu yayikulu Chowe m‘boma la Mangochi. Iwo ati bungwe lawo lachita izi ndi cholinga chofuna kuti achinyamata azipeza thandizo la ndalama akagulitsa ziwetozi. Polankhulapo mfumu Nkata yochekera mderali inati ndiyokondwa kaamba ka thandizo lomwe bungweli lapereka kwa anthu zomwe iwo ati zithandiza achinyamatawa pa nkhani za maphunziro ndi zosoweka pa moyo wawo wa tsiku ndi tsiku. “Ife tiri othokoza kwambiri a bungwe limeneli la YODEP kaamba kobwera m’mudzi muno kudzapereka thandizo la ziweto zomwe zithandize anawa kupezako mathandizo a zomwe amasowa. Makope, zolembera, school uniform ndi zina azizipeza akagulitsa mbuzizi,” anatero a group a Nkata. Bungweli lapereka mbuzi zokwana 60 kwa achinyamata ochokera m’makalabu 6 m’midzi yozungulira Group Village Nkata mfumu yayikulu Chowe m’boma la Mangochi.",https://www.radiomaria.mw/yodep-yalonjeza-kuthandiza-achinyamata-kukhala-odzidalira/,"March 5, 2020",Izahaki Mwacha
Atsikana Osiyira Sukulu Panjira Akuchulukira ku Ntcheu,"Ofesi yoona za maphunziro m’boma la Ntcheu yalimbikitsa atsikana kuti azipitiriza maphunziro awo pofuna kuti atsikana akhale ozidalira pa nkhani za maphunziro mdziko muno. Mlangizi wazamaphunziro m’bomali mu zone ya Bunyenga a Sidney Makwecha anena izi pambuyo pa ulendo wao wokayendera maofesi a boma la Ntcheu ndi atsikana ochokera pa school ya Saiwa komwe ndi dera lomwe lili ndi atsikana ochuluka osiyira sukulu panjira m’bomalo. A Makwecha ati atsikana ambiri sakupitiriza maphunziro awo kaamba kopatsidwa pathupi zomwe zinachititsa kuti ofesiyi pamodzi ndi amayi ogwira ntchito zosiyanasiyana atsikanawa akazionere okha m’maofesiwa mmene amayi akugwirira ntchito zawo kuti atengerepo chitsanzo pa amayiwa. “Taona kuti atsikana ambiri mderali akumasiyira sukulu panjira nde tinawatengera ku boma la ntcheu kuti akakumane ndi amayi anachita bwino pa maphunziro ndipo akuwoneka kuti pamapeto pa ulendowu anawa aphunzirapo kanthu,” anatero a Makwecha. Sukulu ya Saiwa ili ku dera la kumudzi ndipo ana ambiri amasiyira sukulu panjira kaamba ka moyo otengera makhalidwe achitawoni zomwe zikumachititsa kuti anawa azitenga pathupi adakali aang’ono.",https://www.radiomaria.mw/atsikana-osiyira-sukulu-panjira-akuchulukira-ku-ntcheu/,"February 28, 2020",Izahaki Mwacha
Angoni aku Mchinji Ayamba Mwambo wa N’cwala ku Zambia,"Mwambo wa chaka chino wa Angoni ochokera kwa Zwangedaba, a Mpezeni Jere otsekulira zakudya za m’munda komanso kuthokoza Mulungu chifukwa cha mvula omwe umatchedwa kuti N’cwala wayamba ku Chipata m’dziko la Zambia. Malingana ndi mneneli wa bungwe la angoni a m’boma la Mchinji la Mchinji Ngoni Heritage Association a Brian Banda Sibande, mwambowu omwe umachitikira ku dera la Mtenguleni ku Chipata mdziko la Zambia motsogozedwa ndi mfumu yayikulu ya angoniwa Inkosi ya Makhosi Mpezeni, umabweretsa pamodzi Angoni kuchokera ku maiko a South Africa, Zambia, Mozambique komanso Malawi. Iwo ati kupatula mwambowu ku mkumanoku kumachitika miyambo ina monga Nikelo ndi ina yomwe angoni amapha ng’ombe yakuda ndikumwa magazi ake kusonyeza kutsekulira nyengo ya zakudya. “Kupatula mwambo wa ntchwana kuamachitikanso miyambo ina monga Nikelo umene timapha ng’ombe yakuda kusonyeza mtambo wakuda wa mvula ndikutenga magazi ake kukaipatsa mfumu kuti imwe pamodzi ndi za m’mimba zake zootcha pamomoto kenako tonse timadya ndi kumwa magaziwa kusonyeza kuti nyengo ya zakudya yafika,” anatero Sibande. Mafumu Achingoni a m’boma la Mchinji omwe ndi Mlonyeni Jere, Nyoka Thole komanso Zulu Jere alinawo pa mwambowu.",https://www.radiomaria.mw/angoni-aku-mchinji-ayamba-mwambo-wa-ncwala-ku-zambia/,"February 28, 2020",Izahaki Mwacha
Bungwe la St. Vincent Lathandiza Odwala ku Queens,"Bungwe la zachifundo mu mpingo wa katolika la Society of Saint Vincent De Paul lapempha akhrisitu akatolika mdziko muno kuti athandize  anzawo osowa mu nyengo ino ya Lenti. Mkulu wa bungweli a Charles Kimu anena izi mu mzinda wa Blantyre pamene bungweli limapeleka katundu osiyanasiyana pa chipatala chachikulu cha Queen Elizabeth. Iwo apempha magulu osiyanasiyana mu mpingowu kuti azikumbukira Anthu omwe ali m’mavuto komanso matenda powathandiza ndi zomwe ali nazo ngati njira imodzi yoonetsa ntchito za chifundo zomwe zimalimbikitsidwa mu nyengo ino ya lent. “Bungwe lathu ndi lazachifundo nde tinachiona cha nzeru kuti tibwere kuno kuchipatala kuti tizagawabne ndi anzathu zochepa zomwe tiri nazo munye ngo ino ya lent yomwe timalimbikitsiidwa kuchita izi,” anatero a Kimu. Naye mkulu wachinyamata ku bungweli a Vincent Ndawu analimbikitsa achinyamata omwe akulipilidwa sukulu ndi bungweli kuti azitengerapo chitsanzo pakayendetsedwe ka bungweli kuti nawo azakhale atsogoleri abwino abungweli pano ndi mtsogolo. Katundu yemwe bungweli lapereka ku chipatalachi ndi soap, shuga, ufa komanso kamba kwa odwala.",https://www.radiomaria.mw/bungwe-la-st-vincent-lathandiza-odwala-ku-queens/,"February 28, 2020",Izahaki Mwacha
Arch-dayosizi ya Lilongwe Yatsekula Parish Yatsopano,"Arch-dayosizi ya Lilongwe yawonjezera ma parish ake kutsatira kukhazikitsidwa kwa parish yatsopano ku Mchinji boma. Walengeza za nkhaniyi-Ziyaye Kudzera mu kalata yomwe yasayinidwa ndi Arch Episkop a Arch-dayosizi yi ambuye Tarsiziyo Ziyaye ati mwambo wapadera okhazikitsa parish yi uchitika masiku akudzawa. Izi zikutanthauza kuti tsopano Arch-dayosiziyi ili ndi ma parish okwana 41. Kalatayi yafotokozanso kuti bambo Audifansio Kapinga ndiwo asankhidwa kukhala Bambo mfumu ku parish yatsopanoyi. Mwazina kalatayi yafotokozanso ma udindo ena omwe ambuye Ziyaye asankha komanso ena kuwatumiza kukatumikira kwina. Bambo Francisco Bisai awasankha kukhala Bambo mfumuku parish ya Kachebere m’boma la Mchinji, Bambo Andrew Kholowa awasankha kukhala bambo mfumu ku parish ya Mkanda m’bomalomweli la Mchinji, Bambo John Kaliwamba awasankha kukhala mlembi wa Arch Episkop a Arch-dayosiziyi ya Lilongwe, Bambo Alberto Elifala awasankha kukhala bambo mthandizi ku parish ya Mtima Woyera ku Lilongwe, Bambo Geoffrey Chikapa awasankha kukhala bambo mthandizi ku parish ya Nambuma m’boma la Dowa, Ndipo Bambo Demetrio Banda awasankha kukhala owona zachuma ku St. Paul’s Minor Seminary ku Mlale. Pamenepa, Ambuye Ziyaye ati ma udindowa ayamba kugwira ntchito pano ndipo afunira zabwino ansembewa pomwe akhale akugwira ntchito yawo.",https://www.radiomaria.mw/arch-dayosizi-ya-lilongwe-yatsekula-parish-yatsopano/,"February 28, 2020",Izahaki Mwacha
President wa ku Indonesia Wayamikira Dziko la Saudi Arabia,"President wa dziko la Indonesia Joko Widodo wayamikira dziko la Saudi Arabia kaamba koletsa anthu a maiko ena kulowa ndi kukayendera malo opatulika mdzikolo pofuna kupewa kufala kwa kachilombo ka CoronaVirus mdzikomo. Malipoti a wailesi ya BBC ati anthu ambiri a chipembedzo cha chisilamu amalowa mdziko la Saudi Arabia pomwe kukayendera malo omwe mtumiki Muhamad adabadwira. Komabe President Widodo wapempha dziko la Saudi Arabia kuti lipereke chilolezo kwa anthu a mdziko lake kuti adzikayenderabe malo opatulikawa ponena kuti dziko la Indonesia silinakhudzidwe ndi kachilomboka. “Ngakhale chiletsochi chili choyenera koma tipemphe kuti pakhale kukambirana kwapadera pakati pa ife ndi dziko la Arabia kaamba koti m’malo Anthu onse omwe tikuyeza kachilomboka palibe wapezekanako zomwe zikusonyeza kuti dziko lathu silinakhudzidwe ndi mthendayi,” antero president Widodo. Mwazina anthu achipembedzo cha chisilamu m’mayiko osiyanasiyana akumapita kukayendera ndi kukapemphera malo a Mecca ndi Medina mdziko la Saudi Arabia pokonzekera mwezi wopatulika wa Ramadan pomwe kwangotsala masiku 60 kuti uyambe.",https://www.radiomaria.mw/president-wa-ku-indonesia-wayamikira-dziko-la-saudi-arabia/,"February 28, 2020",Izahaki Mwacha
Papa Wati Chaka Chino Akacheza ku Iraq,"Mtsogoleri wa Mpingo wa Katolika pa dziko lonse Papa Francisko wati akacheza m’dziko la Iraq chaka chino. Malinga ndi malipoti a wayilesi ya Vatican, Papa Francisko walankhula izi lachitatu polandira gulu la akhristu a Katolika ochokera m’dziko la Iraq kulikulu la Mpingo ku Vatican. Papa pa umodzi mwa maulendo ake a utumiki M’mawu ake, Papa Francisko wati amakhala pafupi ndi anthu a m’dziko la Iraq tsiku ndi tsiku kudzera m’mapemphero chifukwa cha nkhondo komanso mavuto omwe anthu m’dzikolo akukumana nao ndipo wati ndicholinga chake kuti akacheza m’dzikolo chaka chino. Lachitatu Papa Francisko watsimikizira gulu la akhristu a Katolika ochokera m’dziko la Iraq za mapemphero ake malinga ndi nkhondo komanso mavuto osiyanasiyana omwe anthu a m’dziko la Iraq akukumana nao. Iye wauzanso gulu la a Katolika’wo kuti ndi cholinga chake kuti akacheza m’dzikolo chaka chino. Kwa nthawi yaitali Papa Francisko wakhala akufunitsitsa kukacheza m’dziko la Iraq ngakhale kuti mpaka pano likulu la Mpingo ku Vatican silidatsimikizebe za ulendowu ngati ungachitike. M’mwezi wa December m’chaka cha 2018 mlembi wa mkulu wa likulu la Mpingo ku Vatican (Secretary of State), Cardinal Pietro Parolin adakacheza m’dziko la Iraq. Ngati ulendo wa Papa Francisko wa m’dziko la Iraq ungatheke adzakhala Papa woyamba kukacheza m’dzikolo.",https://www.radiomaria.mw/papa-wati-chaka-chino-akacheza-ku-iraq/,"February 27, 2020",Izahaki Mwacha
St. Mary’s CDSS Yatsekedwa,"Maphunziro pa sukulu ya mpingo wa katolika ya St. Marys Community Day Secondary m’boma la Machinga, ayimitsidwa kutsatira zionetsero zomwe anthu achipembedzo cha chisilamu amafuna kuchita lero ati pofuna kukakamiza akuluakulu oyendetsa sukuluyi kuti azivomereza atsikana kuvala ma Hijab nthawi ya maphunziro. Malinga mtolankhani wathu yemwe anafika ku sukuluyi, masiku apitawa makolo ndi aphunzitsi pa sukuluyi anagwirizana kuti atsikana achisilamu asamavale ma Hijab zomwe akuti sizinasangalatse atsogoleri a chipembedzo cha chisilamu mderali. Mmawa wa lero ndi pomwe atsogoleriwa pamodzi ndi anthu ena anapita ku sukuluyi kuti akakumane ndi mphunzitsi wamkulu pa sukuluyi ndi kukamukakamiza kuti avomere atsikana ovala ma Hijab kuchita nawo maphunziro. Anthuwa akuti anakonza dongosolo lakuti achite ziwonetsero pa sukulupa koma izi sizinatheka kamba koti apolisi anafika pa sukulupa mwansanga anthuwo asanasonkhane. Koma polankhulapo mkulu wa nthambi zosiyanasiyana mu dayosizi ya Mangochi, bambo Ted Chigamba ati mawa (lachisanu) akuyembekezeka kukachita zokambirana ndi magulu okhudzidwa ku sukuluyi kuphatikizapo ku sukulu ya pulaimale ya Mpiri m’boma lomwelo la Machinga yomwenso inatsekedwa masiku apitawa. “Mawa Tikhala tili komweko kukachita nawo zokambirana kuti tiwone kuti mtsogolo muno titsata dongosolo lanji  ndipo tikafikanso ku Mpiri komwe maphunziro kumeneko anayamba ayimitsidwa kaamba ka nkhaninso za ngati zomwezi,” anatero bambo Chigamba.",https://www.radiomaria.mw/st-marys-cdss-yatsekedwa/,"February 27, 2020",Izahaki Mwacha
Flames Iyamba Zokonzekera Lolemba,"Mphunzitsi wamkulu wa timu yayikulu ya dziko lino ya Flames, Meke Mwase watulutsa ndandanda wa osewera omwe atumikile timuyi pomwe ikuyembekezeka kusewera masewero ake ndi timu ya Burkina Faso mu mpikisano wa maiko amuno mu Africa wa African Cup of Nations pa 26 March 2020 mdziko la Burkina Faso. Watulutsa mndandanda wa osewera-Mwase Polakhula lero pa msonkhano wa atolakhani omwe unachitikira ku maofesi a bungwe loyendetsa mpira mdziko muno la FAM ku Chiwembe mu mzinda wa Blantyre, Mwase wati osewerawa akuyenera kuyamba zokonzekera zawo lolemba pa 2 March 2020, timuyi isanachite masewera ake opimana mphanvu ndi timu ya dziko la Zambia. Ena mwa osewera omwe mphunzitsiyi wawayitana koyamba ndi monga Paul Ndovi wa timu ya MAFCO komaso Mphatso Magaleta yemwe amasewera timu ya Ntopwa ndipo chiwerengero chonse cha osewera akuno kumudzi omwe mphunzitsiyu wawayitana ku zokonzekerazi ndi okwana 31. Mwazina Mwase wati alimbikitsa osewerawa kuti adzachite bwino pa masewero ake ndi timu ya Burkinafaso.",https://www.radiomaria.mw/flames-iyamba-zokonzekera-lolemba/,"February 27, 2020",Izahaki Mwacha
"Boma Lathetsa Quota System, Kubwenzeretsa JCE","Boma lalengeza kuti labwenzeretsa mayeso a JC komanso lathetsa ndondomeko yosankhira ophunzira kupita ku sukulu za ukachenjede yotchedwa Quota System. Walengeza za kusinthaku-Susuwele Banda Nduna ya zamaphunziro Dr. William Susuwele Banda ndi yemwe walengeza izi pa msonkhano wa atolankhani omwe unachitika lero masanawa mu mzinda wa Lilongwe. Ndunayi yati izi zikutanthauza kuti mayeso a JCE ayamba kulembedwa chaka cha maphunziro cha 2020-2021 ndipo ophunzira adzayamba kulembanso mayesowa chaka chamawa cha 2021. “Boma lakhala likutsatira mwachidwi ndemanga za anthu osiyanasiyana. Komanso ophunzira ambiri akhala akulephera mayeso awo a MSCE kaamba koti amatayilira komanso akakhala zaka zinayi ndi kulephera mayseo a fomu 4 amakhala kuti alibe chilichonse choti awonetse chosonyeza kuti anapita ku sekondale,“ anatero a Banda. Koma polankhulapo katswiri pa zamaphunziro Dr. Steve Shara wati ngakhale ndondomekozi zili ndi kuthekera kosintha momwe ntchito za maphunziro ziziyendera mdziko muno, pakufunika kuti boma ndi magawo onse okhudzidwa agwirane manja pothana ndi mavuto omwe akubweretsa mbuyo maphunziro mdziko muno monga kusowa kwa zipangizo zophunzitsira komanso kuphunzilira.",https://www.radiomaria.mw/boma-lathetsa-quota-system-kubwenzeretsa-jce/,"February 27, 2020",Izahaki Mwacha
Wailesi za Maria ku Africa Azilangiza Kuchita Mapologalamu Otembenuza Anthu Mitima,"Mkulu wakale woyendetsa ntchito za Radio Maria pa dziko lonse lapansi la Radio Maria World Family a Emmanuel Feralio alimbikitsa ma wailesiwa kuno ku Africa kuti aziwulutsa mapologalamu omwe angathandize omvera ake kutembenuka mtima. Anali nawo ku msonkhanowo-Bambo Kimu A Feralio alankhula izi dzulo mu mzinda wa Kigali mdziko la Rwanda pa mwambo wotsegulira msonkhano wa akuluakulu oyendetsa ntchito za wailesizi kuno ku Africa. Iwo ati kuchita mapologalamuwa kuthandiza omvera wailesizi kuti akhale  achifundo komanso a chikondi kwa anthu ena, komanso kukhala ndi chikhumbokhumbo chofuna kukhala oyera mtima powonetsa makhalidwe abwino pakati pa anzawo.  Kuno kwathu ku Malawi, a Director a Radio Maria Malawi, bambo Joseph Kimu ali nawo ku msonkhanowu. “Anatilimbikitsa kuti tizipanga mapologalamu abwino, osangalatsa omvera anthu, obweretsa njala komanso ludzu lokonda anzawo komanso adani awo,” anatero bambo Kimu. Malinga ndi bambo Kimu akuluakuluwa akuti alimbikitsidwanso kuti aziwunika zosowa za anthu za moyo wawo wauzimu zomwe zingazawathandize pamene asiya dziko lapansi pano powakonzekeretsa moyo wina kumwamba.",https://www.radiomaria.mw/wailesi-za-maria-ku-africa-azilangiza-kuchita-mapologalamu-otembenuza-anthu-mitima/,"February 27, 2020",Izahaki Mwacha
CCJP Yalimbikitsa Alimi Kugwiritsa Ntchito Manyowa,"Bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) mu akidayosizi ya Blantyre lati ulimu wogwiritsa nthito manyowa uli ndi kuthekela kobwezeretsa chonde mu nthaka ngati alimi atatsatira ndondomeko zoyenera pogwiritsa ntchito mayowa-wa. Mayi Chasowa kuphunzitsa alangizi Bungweli lanena izi m’boma la Thyolo lolemba pa 24 February 2020, pambuyo pa maphunziro a alangizi a ulimu a bungweli m’bomali wowunikira purojekiti ya bungweli yolimbikitsa alimi kugwiritsa ntchito mayowa komanso yowazindikilitsa zokhuza ufulu wawo pa nkhani za malo. Mau ake modzi mwa akulu akulu a bungweli ku akidiosizi ya Blantyre, a Joseph Kampango anati kupatulapo kuti manyowa ndi osavuta kupeza komanso safuna upangili ozama, komabe ndikofunika kuti anthu ayambe kuzindikila ndi kugwilitsa mayowa chifukwa iwo ali ndi umboni ngati bungwe pa ubwino wa manyowa. “Kupatulapo kukolora zokolora zokwana ngati alimi akugwiritsa ntchito manyowa, kugwilitsa ntchito manyowa kuli ndi kuthekela kobwezeletsa chonde mu nthaka kusiyana ndi feteleza,” anatero a Kampango. Alangizi a zaulimi a bungwe la CCJP m’boma la Thyolo omwe anachita maphunzirowo A Kampango anapitiliza kunena kuti purojekitiyi yakwanitsa kupeza njira zina zopangira mayowa monga manyowa amadzi omwenso ndiosavuta kunyamula komanso kuthila mminda. “Alimi amenenso akugwitsa ntchito mayowa amadziwa minda mwawo muli mmela wazaoneni,” anawonjedzela motero a Kampango. Mmau ake modzi mwa alangidzi azaulimi wa boma m’boma la Thyolo a Esinta Chasowa anati kutsatira kuti nthaka inaguga ndi china chimene chikupangisa kuti anthu azikhala ndi zokola zochepa chomcho alimi akuyenela kuzalanso mbeyu zomwe zimabwezeletsa chonde munthaka komanso azikolora zokolora zokwana. “Mbewu ngati za guru la nyemba zimakwanitsa kubweretsa chonde mu nthaka,” anatero a Chasowa. A Chasowa anapitiliza kunena kuti kuphuzitsa alimi njira zowathandiza kukolora chakudya chambiri sizikukukwanira opanda kuwaphuzitsanso momwe angasamalire chakudyacho. “Alimi akhoza kukolora zambiri koma ngati saphunzitsidwa momwe angasamalire zokolorazi, zonse zili chabe chifukwa kuononga chakudya kumayambira ngakhale pokolora mpaka pakhomo,” analankhula motero a Chasowa. Pothilirapo ndemanga, m’modzi mwa mlangizi wa alimi wa bungweli amene anatenga nawo gawo pa maphuzirowa a Joyce Gatoma anayamikira bungwe la CCJP kamba ka maphuzirowa ponena kuti awathandiza kuzindikira njira zina zotsogola zopangila manyowa komanso kasamalidwe ka chakudya. A Gatoma anapempha mabungwe omwe akukhuzidwa pophuzitsa alimi kuti agwirane manja kuti aziphunzitsa alimi zofanana. “Ndizovuta kuti munthu usatilere ziti chifukwa mabungwewa amabwela ndizosiyana choncho ndikoyenela kuti mabungwe agwilane manja potiphunzitsa chimodzi kuti nafe tizikaphunzitsa zolondora kwa alimi,” anadandaula motero a Gatoma Bungwe la CCJP likugwira ntchitoyi m’boma la Thyolo kwa ma T/A asanu ndi modzi omwe ndi Ngolongoliwa, Nanseta, Bvumbwe, Chimaliro, Kapichi ndi Nchiramwela.",https://www.radiomaria.mw/ccjp-yalimbikitsa-alimi-kugwiritsa-ntchito-manyowa/,"February 25, 2020",Izahaki Mwacha
Sukulu ya Mpiri Yatsekedwanso,"Maphunziro pa sukulu ya pulaimale ya mpingo wa katolika ya Mpiri m’boma la Machinga ayimitsidwa kutsatira ziwawa zomwe zinachitika pa sukuluyo pakati pa asilamu komanso akhristu. Mphunzitsi wamkulu pa sukuluyi a Cornelius Mua atsimikiza za nkhaniyi polankhula ndi Radio Maria Malawi ndipo ati izi zachitika pamene anthu otsatira chipembedzo cha chisilamu amafuna kukakamiza atsogoleri a sukuluyo kuti azilora ana awo achitsikana kuchita maphunziro pa sukuluyi atavala chovala chotedwa Hijab kumutu kwawo. Maphunziro asokonekera “Tinagwirizana mmene sukuluyi imayambiranso pa 17 February paja kuti aliyense wophunzira pano akuyenera kutsatira malamulo omwe mpingo unakhazikitsa chifukwa sukuluyi ndi ya mpingo. Maphunziro sabata imeneyi anayenda bwino kufikira lolemba pa 24 February. Anabwera mashehe atatu omwe amatsogolera gulu lina lomwe linazayambitsa zamtopola pa sukulupa. Anayamba kumenya a school committee komanso akuluakulu ena,” anatero a Mua. A Mua ati lachinayi likudzali kukhala msonkhano wa mafumu komanso mbali zonse zokhudzidwa kuti akambirane ndi kuwunika njira zomwe ayenera kutsata ngati sukuluyi ingatsekulidwenso. Aka ndi kachiwiri kuti sukuluyi itsekedwe mchaka chino chokha kutsatira kutsekedwa koyamba mu mwezi wa January ndipo inatsekulidwanso pa 17 February.",https://www.radiomaria.mw/sukulu-ya-mpiri-yatsekedwanso/,"February 25, 2020",Izahaki Mwacha
"DPP, UDF Asayinira Mgwirizano",Zipani za United Democratic Front (UDF) ndi Democratic Progressive (DPP) zati ndi zokonzeka kugwilira ntchito limodzi potukula dziko la Malawi. Muluzi (kumanzere) ndi Mutharika kusonyeza mgwirizano wawo Zipanizi zanena izi lachiwiri kunyumba yachifumu ku Lilongwe pomwe zimasayinirana mgwirizano kuti zigwilira ntchito limodzi pamene akukonzekera chisankho cha Pulezident chomwe chichitike pa 19 May chaka chino. Atsogoleri a zipani ziwirizi a Peter Mutharika komanso a Atupele Muluzi ati ndi okonzeka kugwilira ntchito limodzi kamba koti zipani zawo zimatsatira mfundo zofanana. Amayi a DPP komanso UDF kuvinira limodzi Pa 3 February chaka chino bwalo la milandu ya zamalamulo linalamula kuti chisankho chomwe chinachitika mdziko muno pa 21 May chaka chatha ndi chosavomerezeka ndipo chichitikenso pasanathe masiku 150 kuchokera patsikuli. Ndipo kutsatira izi nyumba ya malamulo yagwirizana kuti chisankhochi chichitike pa 19 May 2020.,https://www.radiomaria.mw/dpp-udf-asayinira-mgwirizano/,"February 25, 2020",Izahaki Mwacha
Bishop Tambala Adandaula ndi Mchitidwe wa Tsankho,"Episkopi wa dayosizi ya Zomba, Ambuye George Desmond Tambala wati asisitere mu mpingo wa katolika ali ndi kuthekera kothetsa ena mwa mavuto omwe dziko lino likukumana nawo. Ambuye Tambala omwenso ndi mkulu oyang’anira zipani za mu mpingo ku bungwe la ma episikopi a mpingo wa katolika la Episcopal Conference of Malawi (ECM), ati asisitere ali ndi kuthekera kothandiza kuthetsa kusankhana mitundu komwe akuti kwafika poipa kwambiri mdziko muno. Tambala: Asisteri atithandize pothetsa tsankho mdziko muno Iwo amayankhula izi lolemba ku Msamba Catholic Centre mu mzinda wa Lilongwe potsekulira msonkhano waukulu wapachaka wa akuluakulu azipani za asisitere zosiyanasiyana a mu bungwe la masisitere la Association of Women in Religious Institutes in Malawi (AWRIM). “Nkhaniyi yafika poyipa kwambiri. Anthu akumawona komwe ena akuchokera. Ndiye ndati asisteriwa atithandize kukonza zimenezi maka kumbali ya ife a mpingo ndikukhulupilira kuti kukumana kwawo ndi anthu kutha kutithandiza kuti tichiritsidwe ku vutoli,” anatero Ambuye Tambala. M’mawu ake wapampando wa bungwe la AWRIM Sister Maria Clara Kapachika ati anthu akuyenera kutengera phunziro pa momwe asistere a mitundu yosiyana amakhalira limodzi ndipo ati ayesetsa kuthandiza pothana ndi vutoli potengera kulimikizana kwawo ndi anthu mmalo momwe amakhala. “Ife timakhala pakati pa anthu ndipo timagwira nawo ntchito choncho ndi zosavuta kuwathandiza anthuwa ndi kumvetsa bwino pa nkhani yothetsa kusalana mitundu,” anatero Sister Kapachika. Msonkhanowu omwe Wayamba lolemba pa 24 February ukuyembekezeka kutha lachisanu pa 28 February 2020.",https://www.radiomaria.mw/bishop-tambala-adandaula-ndi-mchitidwe-wa-tsankho/,"February 25, 2020",Izahaki Mwacha
WLPS Ilimbikitsa Amayi Kukhala Mmaudindo a Zamasewero,Bungwe lolimbikitsa amayi kutenga nawo mbali pa nkhani za masewero la Women Leadership Program in Sports lakonza mwambo wa masewero osiyanasiyana pakati pa masukulu a Primary a Chitawira komanso Mulambala ngati njira imodzi yolimbikitsira amayi ndi atsikana kutenga nawo mbali pamasewero osiyanasiyana mdziko muno. Mlembi wa ku bungwe loyendetsa masewero a tennis mdziko muno Regina Dembo wanena izi polankhula ndi Radio Maria Malawi. Iye wati bungweli linakhazikitsidwa kuti lipereke mwawi kwa amayi ndi atsikana kuti azikhala maudindo oyendetsa ntchito za m’masewerowa. Bungweli likugwira ntchito zake matghandizidwa ndi ma bungwe Malawi National Council of Aports komanso Afican Union of Sports Council.,https://www.radiomaria.mw/wlps-ilimbikitsa-amayi-kukhala-mmaudindo-a-zamasewero/,"February 25, 2020",Izahaki Mwacha
Alimbikitsa Achinyamata Asamalire Chilengedwe,"Achinyamata a mu parish ya Bembeke mu dayosizi ya Dedza awapempha kuti athandize mpingo poteteza chilengedwe. Mkulu wa achinyamata m’parishiyi a Ignasicius Chalanda ndi omwe amalankhula izi potsekera m’bindikiro wa masiku atatu omwe anali nawo, pofuna kuwawunikira achinyamatawa zakuipa kowononga zachilengedwe. A Chalanda awunikiranso achinyamata kuti azigwiritsa ntchito makina a computer moyenera pofuna kupewa zinthu zoipa zomwe zikufalitsidwa kudzera pa makinawa. “Tikuwasula kuti akhale achinyamata odalilika mu mpingo. Tikuwalimbikitsanso kuti atenge mbali posamalira chilengedwe,” anatero a Chalanda. Polankhulapo mmodzi mwa achinyamata omwe anatenga nawo gawo pa mbindikirowu Olifeyo Christiano anati wapindula kwambiri ndi m’bindikirowu. “Tazindikira ntchito zomwe tikuyenera kuchita ngati mbali yathu mu mpingo,” anatero Christiano. Iye wati pa mbindikirowu achinyamatawa alimbikitsidwanso kuwerenga kwambiri baibulo monga chaka chomwe Papa anakhazikitsa kuti chikhale cha baibulo.",https://www.radiomaria.mw/alimbikitsa-achinyamata-asamalire-chilengedwe/,"February 25, 2020",Izahaki Mwacha
Ndi Udindo wa Amalawi Kutetedza Chilengedwe- SVP,"Bungwe la zachifundo mu mpingo wa katolika la St. Vincent De Paul (SSVP) lati kusintha kwa nyengo kwakhala gwero lalikulu la mavuto ambiri amene anthu mdziko muno akukumana nawo kuphatikiza kusowa kwa malo okhala abwino komanso chakudya. Bungwe la SVP kupereka zofunda kwa ovutika Bungweli lanena izi lamungu pa 22 February 2020 ku likulu lake mdziko muno mu mzinda wa Blantyre pothilira ndemanga pa mapurojeketi omwe bungweli lili nawo mchaka chino. Mkulu wa bungweli mdziko mu a Charles Kimu anati anthu ambiri omwe bungweli lawafikila mbuyomu ndi anthu amene anakhuzidwa ndi kusintha kwa nyengo monga kusefukila kwa madzi komanso chilala, choncho vutoli ndi lalikulu pakati pa mzika za dziko lino. “Tapelera katundu osiyanasiyana kwa mawanja amene anakhuzidwa ndi madzi otsefukila komanso kwa anthu okhuzidwa ndi ng’amba ochuluka ntchaka cha 2019 choncho vutoli likuvutitsa miyoyo ya anthu ambiri dziko muno,” anatero a Kimu. A Kimu anati kupatatula kuwapasa zinthu zokhazikika anthu amene anakhuzidwa ndi kusintha kwa nyengo komanso osowa, ndi kofunika kwambiri kuti dziko lino liyike chidwi chake posamalira chilengedwe pozindikira kuti chilengedwe ndi gwero la zofunika zambiri pa umoyo wa munthu. A Kimu kupereka zovala kwa ovutika Iwo anati chaka cha 2020 Bungweli lilindimalingaliro okonzera nyumba za anthu omwe anakhuzidwa ndi mvula yamphavu mchaka cha 2019 ndipo ndondomekoyi iyambila mu akidayosizi ya Blantyre. “Anthu amene anakhuzidwa ndi mvula ya mphavu chaka chatha akukhalabe mnyumba zamavuto monga zaming’alu choncho ndikofunika kuti kuwafikila anthuwa,” anaonjezera motero a Kimu. Mwazina bungweli mchaka cha 2020 liphunzitsanso ntchito zamanja mwaulele anthu ochokera ku mabanja ovutikikitsitsa ngati mbali imodzi yowalimbikitsa anthuwa kuimba paokha pa chuma. Bungwe la SVP kupereka chimanga kwa anthu osowa Wapampando wabungweliyu anapitiliza kupempha anthu amene amalandira thandizo losiyanasiya kuchokela kwa akufuna kwabwino kuti azisamala thandizolo chifukwa kutelo zimaonetsa mtima othokoza. “Zimamvetsa chisoni kuona anthu akugulitsa katundu yemwe alandira kwa akufuna kwa bwino,” anadandaula choncho a Kimu. Bungwe la St. Vincent de Paul liyamba mdziko muno ku Zomba dayosizi pa 17 Okotobala, mchaka 1970 ndi bambo Berck a mdziko la France.",https://www.radiomaria.mw/ndi-udindo-wa-amalawi-kutetedza-chilengedwe-svp/,"February 24, 2020",Izahaki Mwacha
Mpoya Akhazikitsa Thumba la Ndalama Zolipilira Ana Sukulu,"Phungu wa m`dera la Mtonya m`boma la zomba a Nedson Mpoya wati komiti yomwe isankhidwe kuti iyendetse thumba ia ndalama zolipilira ana osowa sukulu fizi m`sukulu    Bursary m`derali iwonetsetse kuti yalemba ana oyenera. A Mpoya omwe amayimira chipani cha UDF m`delaro wati ndalama zimenezi ndi Constituency Development Fund (CDF) choncho oyang`anira thummali ndi phungu waku nyumba ya malamulo choncho anthu-wa akuyenera kuonetsetsa kuti pasankhale kukondera kapena katangale posankha  ana ovutikawa  omwe azilipilipiridwa sukulu ndi komitiyi. Mwazina iye wachenjezanso anthu omwe akumagulitsa ma form ogwilitsira ntchito yolembera ophunzirawa kuti akkapezeka alandila chilango popeza ma form-wa ndi aulele. ‘’Chomwe ndikufuna kutanthauza kwambiri tidagozindikira ma form atabwera ku ma constituency kwanthu kuno ndiye timafusa kuti maform-wa abwera bwanji,” anatero a Mpoya. A Mpoya ati ndondomekoyi si momwe adakonzera poyamba koma ati zakhala chomwechi chifukwa choti zinthuzi zangochitika mwadzidzidzi.",https://www.radiomaria.mw/mpoya-akhazikitsa-thumba-la-ndalama-zolipilira-ana-sukulu/,"February 24, 2020",Izahaki Mwacha
Miyoyo ya Akayidi ku Zomba ili pa Chiwopsezo,"Miyoyo ya akayidi ku ndende ya Zomba ili pa chipsezo kutsatira kuwonongeka kwa khoma komanso denga za ndendeyi. Mneneri wa ndende za mdziko muno (Malawi Prison Service), Supretendent Chimwemwe Shawa watsimikiza za nkhaniyi polankhula ndi Radio Maria Malawi ndipo wati pali chikonzero chomwe nthambiyi komanso bungwe la European Union likuchita chofuna kusamutsa akayidi omwe ali ku ndendeyi kukawasiya ku ndende ya Chitedze mu mzinda wa Lilongwe. Ndende ya Zomba “Ndendeyi inamangidwa kalekale choncho pofuna kupewa ngozi tinawona kuti pakufunika kuti timangendende ina yomwe idzakhale mlowammalo wa ndende ino kuti ndende ya Zomba tizangoyiyiwala basi tisadzasungekonso akayidi. Tinayamba kumanga ndende ya Chitedze koma chifukwa cha mavuto ena yachedwa kutha ndipo pano bungwe la EU lalowelerapo kuti ntchitoyi ithe msanga,” anatero Supretendent Shawa. Miyoyo yawo ili pa chiopsezo Iye wati ndende ya Chitedze ndi yomwe ilowe m’malo mwa ndende ya Zomba. Supretendent Shawa wati kupatula kuwonongekaku, mu ndendeyi mulinso akayidi ochuluka kaamba koti inamangidwa kuti idzisunga akayidi 850 koma padakalipano muli akayidi oposa 3,000.",https://www.radiomaria.mw/miyoyo-ya-akayidi-ku-zomba-ili-pa-chiwopsezo/,"February 24, 2020",Izahaki Mwacha
Alimbikitsa Makatekist Amvetse za Baibulo,"Makatikisti a mu dayosizi ya Mangochi awapempha kukhala zitsanzo zabwino powerenga komanso kuphunzitsa ena baibulo. Bambo Samuel Malamulo ndi omwe anena izi pa maphunzirowa omwe anachitikira ku St. Marys Pastoral Centre mu dinale ya Mpiri pa mutu woti Baibulo Ndi Nyale Ya Moyo Wanga. Iwo anatinso ma catechist azikhala ndi chidwi chowaphunzitsa akhristu ena ndipo akabwerera ku maparish kwawo akathandize ena kumvetsa baibulo. “Iwowa ngati atsogoleri akuyenera kuti akachoka pano akathe kuphunzitsa akhristu ku madera kwawo zokhudza baibulo choncho akuyenera kumvetsa bwino cholinga cha maphunziro amenewa,” anatero bambo Malamulo. M’modzi mwa ma katekist omwe anachita nawo maphunziro-wa a Matthews Mchakulu ati maphunzirowa akawathandiza kuwaphunzitsa akhristu a m’ma PARISH mwawo kumvetsa baibulo. “Maphunziro amenewa atithandiza kwambiri ndipo atithandiza kumvetsa bwino za baibulo. Tikabwelera ku parish kwathu tikatha kuphunzitsa bwino akhristu athu,” anatero a Mchakulu.",https://www.radiomaria.mw/alimbikitsa-makatekist-amvetse-za-baibulo/,"February 24, 2020",Izahaki Mwacha
UTM Idakalingalira za Mgwirizano,"Chipani cha UTM chati chilengazabe ngati chikhale pa mgwilizano ndi chipani china pokonzekera chisankho cha President chomwe chikuyembekezeka kuchitikanso mdziko muno. Zonse zikakonzeka tikudziwitsani-Chilima Mtsogoleri wachipanichi Dr. Saulos Chilima wati padakali pano sanganepo pankhani ya mgwirizano ndi zipani zina pofuna kukwaniritsa 50+1. Iye wanena izi pa msonkhano umene wachititsa loweruka pa bwalo la Masintha mu mzinda wa Lilongwe. “Tikuyenera kukambirana bwino zimene tigwirizane mu mgwirizanomo si nkhani yongothamangira ayi chifukwa nthawi idakalipobe ndipo tikuuzani tikakonzeka kutero,” anatero Dr. Chilima. Iye wati ndi zothekanso chipanichi kuyenda chokha pa chisankhochi osagwirizana ndi chipani chilichonse ndipo ndi kukwanitsa kudzapeza mavoti oposa theka la anthu ovotawo ponena kuti Dr. Bakili Muluzi komanso Dr. Bingu wa Mutharika anakwanitsapo kutero. Mwazina Chilima wapempha President Peter Mutharika kuti athandize pothetsa mavuto amene dziko lino likukumana nawo monga njala kusowa kwa mankhwala mzipatala mwazina ponena kuti dzina la Mutharika ndi lomwe likuyipa osati la anthu omwe amuzungulira omwe akumamuuza zabodza. Uwu ndi msonkhano wake oyamba pambuyo pa chigamulo cha khoti  pa nkhani ya  chisankho chomwe  chinachitika pa 21 May chaka chatha.",https://www.radiomaria.mw/utm-idakalingalira-za-mgwirizano/,"February 24, 2020",Izahaki Mwacha
Navitcha Alonjeza Kufufuza Chiwembu cha Mayi Wachialubino ku Mzimba,"Nduna yoona zoti palibe kusiyana pakati pa amunandi akazi Mai Mary Thom-Navicha ati achita chotheka kuti anthu omwe adachitira chiwembu mayi wa khungu la chi alubino ku Mzimba kuti alandire chilango chokhwima. Sitisekelera mchitidwewu-Navicha A Navitcha awuza Radio Maria Malawi kuti padakalipano unduna wawo mogwirizana ndi magulu ena okhudzidwa akuchita chotheka kuti mayiyu athandizidwe. Anthu ena achipongwe adadula zala zamayiyu yemwe ndi wakhungu la chi alubino. “Ndikufuna ndinene kuti ife sitisekerera aliyense yemwe akuchitira nkhanza anthu akhungu la chialubino kuti onnse akapezeka tiwamanga kuti alandile chilango kaamba koti akuchitazi nzoipa kwambiri kwa anthuwa,” antero mayi navitcha. Pamenepa iwo ati ndi udindo wa aliyense mdziko muno kuteteza anthu akhungu la chialubino kuti umoyo wawo usakhale pachiopsezo chofuna kuphedwa ndi anthu ena a nkhanza.",https://www.radiomaria.mw/navitcha-alonjeza-kufufuza-chiwembu-cha-mayi-wachialubino-ku-mzimba/,"February 20, 2020",Izahaki Mwacha
HRDC Siyipepesa-Mtambo,"Nduna yazofalitsa nkhani a Mark Botomani anapempha speaker wa nyumba ya malamulo kuti ayitanitse ku nyumbayi wapampando wa bungwe la HRDC a Timothy Mtambo kuti akapepese pa mau omwe ati adalankhula lachiwiri pomwe amatuluka kunyumba-yi. Mtambo ndi Trapence pa tsiku lomwe analowa mnyumba ya malamulo A Mtambo akuti adauza atolankhani pomwe amatuluka ku nyumbayi kuti aphunguwa “ndi achibwana” mawu omwe ndunayi yati ndi osayenera. Pamenepa, a Botomani anati ndi koyenera kuti a Mtambo apite kunyumba-yi ku komiti yomwe a speaker angasankhe kuti iwo akapepese pa mauwa. Iwo amalankhula izi masana a lachitatu kunyumba ya malamulo pomwe nyumbayi imayamba zokambirana zake. “Kwa ineyo ndikuona kuti mawu amenewa ndi achipongwe, polankhula kuti ifeyo ndi anthu azibwana komanso ndife ana amene ndi mawu oti sakuyenera kulankhulidwa ndi munthu aliyense kwa nzake, potengera kuti analankhulira kuno ku paliyamenti ndikupemphanso asipikala kuti asankhe komiti yoti a Mtambo akapepeseko pa chipongwe chomwe achitachi,” anatero a Botomani. A Botomani ati nkhaniyi yafika kale kwa sipikalayu ndipo anaena kuti achitapo kanthu akakambirana bwinobwino koma iwo apempha asipikala wa kuti achite machawi powayitanitsa a Mtambo ku komiti yomwe asankheyi kuti azapepese poti chipongwechi chalankhulilidwa ndi kwa sipakala omwe anyumbayi. Koma polankhula ndi imodzi mwa wailesi zina mdziko muno wacbiwiri kwa mkulu wa bungwe la HRDC a Gift Trapence ati sangapepese ndipo aphungu a mbali ya bomawa ndi omwe akuyenera kupepesa powatchula iwo kuti ndi zigawenga.",https://www.radiomaria.mw/hrdc-siyipepesa-mtambo/,"February 20, 2020",Izahaki Mwacha
Papa Wapempha Akhristu Akhale Odekha,"Mtsogoleri wa Mpingo wa katolika pa dziko lonse Papa Francisko wapempha akhristu kukhala odekha ndi oleza mtima. Papa Francisko walankhula izi lachitatu kulikulu la Mpingo wa Katolika ku Vatican. Iye wati kukhala wodekha kumabweretsa chiyanjano pakati pa anthu pamene mkwiyo umabala chisokonezo komanso kugawikana. Pamenepa iye wapempha akhristu kukhala odekha, achifundo ndi achiyembekezo nthawi zonse. Papa Francisko wati kukhala wodekha pamene zinthu zili bwino nkosavuta koma iye wati kukhala wodekha pamene zinthu zathina ndiye mayeso aakulu. Pamenepa Papa Francisko wati Yesu Khristu ndiye chitsanzo cha munthu wodekha yemwe ngakhale adakumana ndi masautso aakulu adapitirira kukhalabe wodekha. Mwazina papa wati anthu odekha amakhala ndi abwenzi ambiri kusiyana ndi anthu a mkwiyo choncho nkofunika kuti akhristu akhale anthu odekha ndi oleza mtima.",https://www.radiomaria.mw/papa-wapempha-akhristu-akhale-odekha/,"February 20, 2020",Izahaki Mwacha
DPP Yati Siyigonja Pochita Zionetsero,"Chipani cha Democratic Progressive (DPP) lachitatu chinachita ziwonetsero chigawo chaku m’mawa kwa dziko lino ati posakondwa ndi momwe bwalo la zamalamulo la Constitutional Court lidagamulira mulandu wa za chisankho cha president. Ziwonetserozi zinachitikira mu mzinda wa Zomba ndipo zinayambira ku Chinamwali mpaka kukafika ku khonsolo ya bomalo, komwe adakapereka chikalata chamadandaulo awo kwa mkulu wa mzinda wa Zomba a Charles Thombozi, komanso kwa bwanamkubwa wa bomalo Dr. Raphael Piringu. Otsatira chipani cha DPP pa zimodzi mwa zionetsero zomwe anachita Chipani cha DPP chati chikufuna kuti bungwe la Anti Corruption Bureau (ACB) lifufuze ma Judge omwe amamva mulandu-wu popeza akuwaganizira kuti adalandira ziphuphu kuti agamule mokomera Dr. Saulos Chilima komanso Dr. Lazarus Chakwera. Chikalatachi chikutinso m’modzi mwama Judge omwe amamva mlanduwu Dingiswayo Madise ndi m’bale wake wa Dr. Saulos Chilima choncho samayenera kuzenga nawo mulanduwu. Polankhulanso kwa atolankhani mlangizi wa president pa nkhani zandale a Francis Mphepo wati oweluza mulandu-wu zimene anachita ndi zopanda chilungamo. “Khothi la zamalamulo linanena kuti ifeyo a DPP sitinabele kusonyeza kuti siife olakwa anachita izi ndi a MEC ndiyeno ngati ife sitinabele ndi chifukwa chiyani alamula kuti chisankhochi chichitikenso kumeneko ndiye kupanda chilungamoko,”  anatero a Mphepo. Zimenezi ndi ziwonetsero zachiwiri kuchitika kutsatira zoyamba zomwe zinachitika lolemba mu mzinda wa Blantyre ndipo pali chikonzero chakuti ziwonetsero za mtunduwu zichitikanso ku Lilongwe komanso ku Mzuzu msabatayi. Koma pothililapo ndemanga masiku apitawa, katswiri pa nkhani za ndale Goerge Phiri wati ngati chigamulochi sichinayendwe bwino odandaula akanakhala a bungwe la MEC ndi a Peter Muthalika omwe amayankhapo pa za mulanduwu osati a chipani cha DPP kamba koti mulanduwu sumakhudza chipanichi.",https://www.radiomaria.mw/dpp-yati-siyigonja-pochita-zionetsero/,"February 20, 2020",Izahaki Mwacha
Aphungu ku Uganda Akufuna Mkazi wa Mtsogoleri wa Dzikolo Akonze Maphunziro,"Nyumba ya malamulo mdziko la Uganda yati ikufuna mkazi wa mtsogoleri wa dzikolo, Janet Museveni afotokoze bwino pa nkhani ya kusayenda bwino kwa maphunziro mdzikolo. Malipoti a wailesi ya BBC ati speaker wa nyumbayi Rebecca Kadaga analembera kalata Museveni yemwe ndi nduna yowona za maphunziro kuti akawonekere mnyumba ya malamuloyi lachiwiri ndi kukafotokoza bwino chomwe chikuchititsa kuti dongosolo latsopano la maphunziro lisayende bwino. Museveni akuti sanapite ku nyumbayi ndipo wati apitako lachinayi likudzali. Aphungu a nyumba ya malamulo mdziko la Uganda akudzudzula unduna wa za maphunziro poyambitsa dongosolo latsopano la maphunziro mdzikomo ngakhale nyumba ya malamulo inalamula kuti dongosololi liyimitsidwe kaye ponena kuti ndi lolowetsa pansi maphunziro. Aphunguwa akuti ndi okudzidwanso kwambiri kaamba ka kusowa kwa mabukhu komanso kusaphunzitsidwa bwino kwa aphunzitsi pa dongosolo latsopanoli.",https://www.radiomaria.mw/aphungu-ku-uganda-akufuna-mkazi-wa-mtsogoleri-wa-dzikolo-akonze-maphunziro/,"February 20, 2020",Izahaki Mwacha
CSEC Yapempa University za Malawi Ziyambe Kugwira Ntchito Pazokha,"Bungwe lomenyera ufulu wa maphunziro m’dziko muno la Civil Society For Education Coalition Network lati kuchedwa kwa sukulu za ukachenjede zomwe anazichotsa mu University ya Malawi kuti ziyambe kugwira ntchito kukusokoneza maphunziro m’dziko muno. Mkulu wa bungweli a Benedicto Kondowe ndi omwe anena izi polankhula ndi  Radio Maria Malawi. Iwo ati ndi zokhumudwitsa kuti boma silinasankhebe akuluakulu oyendetsa sukuluzi (Vice Chancellor) zomwe ati zikukhudza kaperekedwe ka maphunziro msukuluzi. Tikudikira gawo lotsiriza pa ndondomekoyi-Gama Koma polankhulapo wapampando wa University ya Malawi, m’busa Dr. Billy Gama wati pakadali pano akudikira gawo lotsilizira kuti ma University amenewa akhale oyima pawokha ndi kuyamba kugwira ntchito zawo. “Tikudikirabe gawo lotsiriza la zokonzekerazi lomwe limatchedwa kuti commitment notice kaamba koti ndi yomwe inapatsidwa mphanvu kupereka ku ministry of education kuti tsopano ma college aja akonzeka bwinobwino ndipo akhonza kuyima pawokha,” anatero Dr. Gama. Mwazina iwo ati akufuna kuti akazagawa ma university wa adzakhale kuti akonzeka kuziyimira pawokha komanso kunja kwa dziko lino choncho akuyenera kuchita zinthu mu dongosolo lake kuti zikhale zapamwamba.",https://www.radiomaria.mw/csec-yapempa-university-za-malawi-ziyambe-kugwira-ntchito-pazokha/,"February 20, 2020",Izahaki Mwacha
WHO Yawonjezera Miyezi Itatu Pothana ndi Ebola,"Bungwe lowona zaumoyo pa dziko lonse la World Health Organisation (WHO) lawonjezera miyezi itatu pa nyengo yomwe anayerekeza kuti athane ndi nthenda ya ebola yomwe yavuta kwambiri mdziko la Democratic Republic of Congo (DRC) kwa zaka ziwiri tsopano. Nthenda ya Ebola yapha anthu ochuluka ku DRC Malipoti awilesi ya BBC ati nthendayi padakali pano yapha anthu oposa 2 thousand 3 Hundred a mdzikolo chiyambireni mu mwezi wa July chaka cha 2018 pomwe mkulu wina anamwalira pa chipatala china mu mzinda wa Goma mdzikolo. Polankhulapo mkulu wa bungweli, anati iwo awonjezera masikuwa pofuna kuti thandizo la mankhwala kwa anthu okhudzidwa ndi matendawa liperekedwe mokwanira mpaka nthendayi itatheratu mdzikolo. Padakalipano nthenda ya Ebola ilibe mankhwala ndipo munthu akatenga matendawa amamwalira akangodwala kwa nthawi yochepa ngati salandila thandizo la mankhwala msanga.",https://www.radiomaria.mw/who-yawonjezera-miyezi-itatu-pothana-ndi-ebola/,"February 16, 2020",Izahaki Mwacha
Apempha Anthu Asamalire Zitukuko Zotsala,"Bambo m’thandizi wa parish ya Domasi mu dayosizi ya Zomba bambo Peter Mlomole apempha akhristu aku Zomba Cathedral komanso madera ena a boma la Zomba kuti asamalire bwino zitukuko zomwe malemu Peter Zakiresiki akhala akulimbikitsa m’delaro. Anatsogolera misayo-Bambo Mlomole (pakati) Bambo Mlomole amayankhula idzi lachisanu m’mudzi mwa a Group Village Headman Ntogolo m’dera la Senior Chief Malemia pa mwambo wa Nsembe ya Ukalistia umene unakonzedwa bungwe la Partners In Action For Sustainable Development (PASD) ngati njira imodzi yokumbukira mzimu ndi moyo wa Peter Zakiresiki yemwe adamwalira pa 5 February m’dziko la kwao ku Canada ndipo ayikidwa m’manda lachisanu pa 14 February kwawo komweko ku Canada. Iwo ati Mpingo wa katolika ku Zomba Cathedral udzakumbukiranso mkulu-yi kamba ka zitukuko zomwe analimbikitsa pomangira mpingowu matchalichi awiri,  nyumba zopangitsa rent, komanso kugula mipando ku school ya Primary ya Namikhate, komanso kugulira ma uniform a choir ndi zina zambiri. Bambo Mlomole atinso kupatula kuthandidza mpingo wa katolika a Zakiresiki amathandidzanso bungwe la Partners In Action For Sustainable Development (PASD) m’madera a mafumu a akulu Malemia ndi Mlumbe m’boma la Zomba. Poyankhulanso pakutha pamwambo wansembe ya ukalistia-yo mkulu wa bungwe la Partners in Action for Sustainable Development a Amos Chiyenda anati nawo adzawakumbikira malemuwa kamba ka chikondi chomwe chali nacho kwa munthu wina aliyense.",https://www.radiomaria.mw/apempha-anthu-asamalire-zitukuko-zotsala/,"February 16, 2020",Izahaki Mwacha
Dayosizi ya Chikwawa Ilimbikitsa Akhristu Kudzala Mitengo,Dayosizi ya mpingo wakatolika ya Chikwawa yalimbikitsa akhristu ake kuti adzale mitengo ku madera awo. Maepiskopi a katolika kuwonetsa kudzipereka kwawo posamalira chilengedwe A Vicar General a dayosizi-yi monsignor Cosmas Chasukwa anena izi lachinayi  pa sukulu ya pulayimale ya Kunyondo m’dera la mfumu yaikulu Chapananga m’boma la Chikwawa pa mwambo wokhadzikitsa ntchito yobzala mitengo. Bungwe la zachitukuko mu-mpingo-wu la CADECOM ndi lomwe likutsogolera ntchito-yi yomwe ikuchitika ndi thandizo la ndalama zochokera ku bungwe la TROCAIRE. Mosingnor Chasukwa ati mkofunika kuti m’khristu aliyense wa mu dayosizi-yi atenge nawo mbari podzala mitengoyi kamba koti imathandiza anthu mu njira zosiyanasiyana pa chitetedzo cha miyoyo yawo. Mmau ake Mfumu Gaga ya m’dera-li inati ichitika chotheka kuwonetsetsa kuti mitengo yadzalidwa patsikuli ikusamalidwa.,https://www.radiomaria.mw/dayosizi-ya-chikwawa-ilimbikitsa-akhristu-kudzala-mitengo/,"February 16, 2020",Izahaki Mwacha
Papa Wakambirana ndi President wa Mali,"Mtsogoleri wa mpingo wa katolika pa dziko lonse Papa Francisko wachita zokambirana ndi President wa dziko la Mali. Malinga ndi malipoti a Vatican Radio Papa Francisko  lachinayi wachita zokambirana ndi President Ibrahim Boubakar Keita  wa dziko la Mali kulikulu la Mpingo ku Vatican. Mu zokambirana zawo atsogoleri awiriwa mwa zina ayamikira ubale wabwino womwe ulipo pakati pa dziko la Mali komanso likulu la Mpingo wa Katolika. Malinga ndi kalata yomwe likulu la Mpingo wa Katolika ku Vatican latulutsa, atsogoleri awiriwa ayamikira ubale wabwino womwe ulipo pakati pa dziko la Mali ndi likulu la Mpingo wa Katolika. Iwo akambirananso za mavuto a anthu m’maiko a ku mzambwe kwa Africa omwe adza chifukwa cha magulu a za uchifwamba, za mavuto a chakudya komanso za anthu omwe akuchoka m’deralo kupita m’maiko a ku ulaya. Atatha kukumana ndi Papa Francisko, President Keita wakumananso ndi mlembi wa mkulu wa likulu la Mpingo wa Katolika Cardinal Pietro Parolin komanso mlembi wa mu ofesi yomwe imaona za ubale wa likulu la Mpingo wa Katolika ndi maiko ena Archbishop Paul Gallagher. Likulu la Mpingo wa Katolika ku Vatican lidakhazikitsa ubale wa ukazembe ndi dziko la Mali pa 29 October, 1979. Padakali pano pali maiko okwana 183 omwe ali pa ubale wa ukazembe ndi likulu la Mpingo wa Katolika ku Vatican.",https://www.radiomaria.mw/papa-wakambirana-ndi-president-wa-mali/,"February 16, 2020",Izahaki Mwacha
Three Arrested In 7 Million Fake Land Deals,"Police in Lilongwe have arrested three men for fraudulently selling other people’s plots of land. The suspects, who include a deposed Group Village Head, allegedly swindled three people out of K 7. 1 million in their latest fake land deals. They are said to have been previously arrested on similar charges and they are on court bail. The suspects–Blessings Chiipila, Manase Chipala and deposed Group Village Head Chapata, real name Frank Kachitseko–are said to have been selling fake lands to unsuspecting buyers. The three used to pose as agent, land owner and group village head in their scam in Kaphiri, Six Miles, By-Pass and Kalumba areas. The latest fraud, however, came to light when original landowners showed up to lay claim on the same portions of land. The duped buyers reported to Chitsime Police Unit, leading to the arrest of the suspects on Thursday. They have since been charged with fraud other than false pretence contrary to Section 319 of the Penal code. The Section says any person who by deceit or other fraudulent means obtains property from any person shall be guilty of an offence and shall be liable to imprisonment for seven years. The suspects will be taken to court soon to answer their relevant charge. Chiipila, 43, is from Kalumba Village, Kachitseko, 39, comes from Chapata Village, and Chipala, 32, hails from Mlewa Village all under Traditional Authority Kalumba in Lilongwe. Meanwhile, police are calling on any other people who may have fallen victims to the scam to report to the police.",https://www.radiomaria.mw/three-arrested-in-7-million-fake-land-deals/,"February 16, 2020",Izahaki Mwacha
Anthu Agwiritse Zokomera Mulungu-Papa,Papa Francisko wati anthu akuyenera kugwiritsa zinthu zokhazo zokomera Mulungu. Papa Francisko walankhula izi lachinayi pa Misa yomwe anatsogolera ku likulu la Mpingo ku Vatican.Iye wati chifukwa cha zinthu zambiri zomwe zilipo komanso zomwe zikuchitika masiku ano akhristu akuyenera kusamalitsa kuti choncho asataye chikhulupiriro chao mwa Mulungu. Pamenepa iye wati ndi kofunika kuti akhristu azipempha chaulere cha Mulungu pamene azindikira kuti akusochera. Iye wati anthu ambiri amayamba bwino chikhristu chao koma mapeto ake monga  Mfumu Solomon amataya Mulungu chifukwa cha zinthu zosiyanasiyana. Papa Francisko wati Mfumu Solomon anayamba bwino ngati Mfumu popempha luntha koma mapeto ake akazi ambirimbiri omwe adakwatira adamutayitsa Mulungu woona nkuyamba kupembedza Milungu ina. Iye wati Mfumu Solomon adayamba kutaya Mulungu pang’onopangono. Papa Francisko wati masiku ano anthu akutaya Mulungu pang’onopang’ono poika mtima kwambiri pa chuma komanso kunyada pongotchula zochepa chabe. Iye wati nkoyenera kuti akhristu azipempha chaulere cha Mulungu pamene azindikira  kuti akusochera.,https://www.radiomaria.mw/anthu-agwiritse-zokomera-mulungu-papa/,"February 16, 2020",Izahaki Mwacha
Coronavirus Watseketsa Bank ku Singapore,"Ogwira ntchito okwana 300 ku banki yaikulu mdziko la Singapore atulutsidwa mu bank yo kutsatira ogwira ntchito wina yemwe wadwala ndi kachilombo kotchedwa Coronavirus.  Malipoti a wailesi ya BBC ati anthuwa amagwira ntchito mnyumba imodzi ndi mkulu yemwe wadwalayu ku bank ya DBS. Mkuluyu akuti anayezedwa lachiwiri ndipo zatsimikizika lachitatu m’mawa kuti wakhudzidwadi ndi kachilomboka zomwe zachititsa kuti bankiyo isamutse ogwira ntchito ena onsewo ndipo apatsidwa zinthu zina zodzitetezera ku nthendayi. Anthu okwana 47 ndi omwe atsimikizika kuti agwidwa ndi kachilomboka, chomwe ndi chiwerengero chokwera kwambiri m’maiko omwe ali kunja kwa dziko la China. Kachilomboka kakhudza anthu okwana 44 000 mdziko la China ndipo padakalipano kafalikira m’maiko makumi awiri (20).",https://www.radiomaria.mw/coronavirus-watseketsa-bank-ku-singapore/,"February 12, 2020",Izahaki Mwacha
Moi Walowa M’manda,"Mwambo woyika m’manda thupi la mtsogoleri wakale wa dziko la Kenya Daniel Arap Moi wachitika pa bwalo la sukulu ya ukachenjede ya Kabarak mdera la Nakuru mdzikolo. Walamulira dziko la Kenya kwa zaka 27-Moi Malipoti a wailesi ya BBC ati president wa dzikolo Uhuru Kenyatta komanso wachiwiri wake William Ruto anali nawo pa mwambowo omwe unatsogoleredwa ndi mpingo wa African Inland (AIC) komwe mtsogoleriyu amkapemphera pamene adali moyo. Moi anababwa pa 2 September mchaka cha 1924 ndipo wamwalira pa 4 February 2020. Iye anakhalapo wachiwiri kwa mtsogoleri wa dzikolo kuyambira mchaka cha 1967 mpaka 1978 ndipo anadzakhala president kutsatira imfa ya yemwe anali mtsogoleri wa dzikolo Jomo Kenyata mchaka cha 1978. Moi yemwe wamwalira sabata yatha ali ndi zaka 95, ndi mtsogoleri wachiwiri wa dziko la Kenya komanso mtsogoleri amene walamulira kwambiri dziko la Kenya kuyambira mchaka cha 1978 mpaka 2002. Pamene Anthu ena akuti adzamkumbukira Moyi ngati tate weniweni wokonda dziko lake, ena akuti ulamuliro wake unali opondereza, wa tsankho komanso katangale.",https://www.radiomaria.mw/moi-walowa-mmanda/,"February 12, 2020",Izahaki Mwacha
MET Yachenjeza za Mvula Yamphamvu,"Nthambi yowona za nyengo ndi kusintha kwa nyengo yati mvula yamphamvu ikuyembekezeka kugwa m’madera ambiri mdziko muno kuyambira lero mpaka lachisanu pa 14 February 2020. Malinga ndi chikalata chomwe chasayinidwa ndi mkulu wa nthambiyi Jolam Nkhokwe, mvulayi yomwe ikhale yosakanikirana ndi mphepo yamphamvu, komanso ziphaliwali ikuyembekezeka kugwa m’madera a kumwera, pakati komanso madera a mbali mwa nyanja. Mvulayi akuti ikuyembekezeka kudzetsa kusefukira kwa madzi m’madera otsika komanso momwe mumachitika-chitika ngozi za mtunduwu kaamba koti padakalipano dothi lidakali lonyowa m’madera ambiri mdziko muno. Mwazina mphepo yamphamvuyi komanso ziphaliwali, zili ndi kuthekera kowononga zinthu, kuvulaza komanso kupha anthu. Pamenepa nthambiyi yapempha anthu kuti asamuke m’madera omwe ndi angozi, apewe kuwoloka mitsinje pamene yadzadza komanso kupewa kubisala pansi pa mitengo ndi nyumba zina zosalimba, pofuna kupewa ngozi zomwe zingadze kaamba ka nyengoyi.",https://www.radiomaria.mw/met-yachenjeza-za-mvula-yamphamvu/,"February 12, 2020",Izahaki Mwacha
Ayamikira Chipatala cha Mlambe,"Chipatala cha mpingo wakatolika cha Mlambe mu arkdayosizi ya Blantyre achiyamikira kamba kotumikira moyenera anthu odwala. Bambo mfumu a parish ya Lunzu mu arkdayosiziyi, bambo John Kuziona alankhula izi pa mwambo wa nsembe ya ukaristia yomwe anatsogolera pa chipatalachi ngati mbali imodzi yogwirizana ndi dziko lonse lapansi pomwe limakumbukira ndi kupemphera odwala onse. Iwo ati chipatalachi chikugwira ntchito yaikulu yosamalira odwala zomwe anati zikukwaniritsa ntchito ya ambuye Yesu Khristu yofikira anthu ndi machiritso. “Ndikuthokoza onse ogwira ntchito pa chipatalachi pokonza mwambo umenewu wopemphelera odwala. Ntchito imene ikuchitika kuno ku Mlambe ndi yopambana kwambiri kaamba koti pali chisamliro komanso chithandizo cha mphamvu chomwe chikuperekedwa,” anatero bambo Kuziona. Mkulu wa chipatalachi Sister Clotilida Makweya   anati anakonza mwambowu ndi cholinga chowalimbitsa mtima anthu odwalawa kuti anthu ena akuwapemphelera kuti achire. “tawona kuti odwalawa anali okondwa kwambiri pamene tawayendera kuwapatsa sacrament la ukaristia komanso kuwasamalira mwapadera,” anatero Sister Makweya. Iwo ati chipatalachi chapereka mphatso kwa odwala onse omwe anali mchipatalachi patsikuli omwe ndi oposa zana limodzi.",https://www.radiomaria.mw/ayamikira-chipatala-cha-mlambe/,"February 12, 2020",Izahaki Mwacha
Osamalira Odwala Akhale Achifundo-Papa,"Mtsogoleri wa mpingo wa katolika pa dziko lonse Papa Francisko wati anthu omwe amasamalira odwala akuyenera kukhala achifundo. Iye walankhula izi mu uthenga wake wapa tsiku lomwe mpingo wa katolika pa dziko lonse umakumbukira odwala, lomwe ndi 11 February. Mu uthengawo, omwe mutu wake ndi “Bwerani Inu Nonse Olema”, Papa wati anthu osamalira odwala akuyenera kutengera chitsanzo cha Yesu Khristu pokhala achifundo. Papa wati Yesu Khristu akupereka uthenga wa chilimbikitsowu popeza kuti naye anadutsa mu mazunzo aakulu. Iye wati ngakhale sizikhala chomwechi mzipatala zambiri pa dziko lonse, komabe odwala akuyenera kulandira chisamaliro chokwanira. Mtsogoleri wa mpingo wa katolikayu wati mpingo ukuyenera kukhala msamaria wina wachifundo popereka chisamaliro kwa anthu odwala ndi ovutika mnjira zosiyanasiyana. Mpingo wa katolika umachita chaka chokumbukuira odwala onse pa 11 February tsiku lomwenso mpingowu umakumbukira amayi Maria aku Lourdes.",https://www.radiomaria.mw/osamalira-odwala-akhale-achifundo-papa/,"February 12, 2020",Izahaki Mwacha
Episkopi Apempha Azamba Agwire Ntchito Modzipereka,"Episkopi wa dayosizi ya Mangochi, Ambuye Montfort Stima wapempha ogwira ntchito mzipatala kuti agwire ntchito yawo modzipereka komanso mowonetsa mtima wachikondi kwa odwala. Iwo alankhula izi ku chipatala cha Koche m’boma la Mangochi pamene anakacheza ndi odwala pa chipatalachi komanso kuwapatsa mphatso zosiyanasiyana lero pamene dziko lonse limakumbukira anthu odwala. Ambuye stima ati anthuwa akuyenera kumvetsa kuti ntchito yawo ndi utumiki wapadera ndipo achilimike polimbikitsa ukhondo mzipatalazo. “Tikupempha onse omwe akusamalira odwala mzipatala kuti awonetse mtima wa chikondi osati chifukwa cha malipiro ayi chifukwa umenewu ndi utumiki chimodzimodzi mmene timayitaniridwa ife ansembe asisteri ndi ena. Azisamalira mzipatalamo bwino bwino kuti odwala akafika azikhala ndi chikhulupiliro kuti achiladi chifukwa ukhondo ndi mankhwala pawokha,” anatero ambuye Stima. Polankhulapo mkulu woyendetsa ntchito za chipatala cha Koche, Sister Mechelina Kawa ati pali ubale wabwino kwambiri pakati pa chipatalachi ndi anthu ozungulira kaamba ka thandizo labwino lomwe chipatalachi chikupereka. “Umodzi ulipo pakati pa ife ngati chipatala ndi amfumu komanso anthu okhala mmidzi imeneyi. Timagwira ntchito ndi midzi yokwana 34 koma konseko ubale wathu uli bwino,” anatero Sister Kawa. Iwo athokoza Mulungu kaamba kotsogolera pa ntchito zonse za chipatalachi kuti chiziyenda bwino ngakhale akukumana ndi mavuto ena ochepa.",https://www.radiomaria.mw/episkopi-apempha-azamba-agwire-ntchito-modzipereka/,"February 12, 2020",Izahaki Mwacha
YCW Ichilimike Polimbikitsa Akhristu za Baibulo-Sichinga,"Mamembala a bungwe la achinyamata mu mpingo wakatolika la Young Christian Workers (YCW) mu dayosizi ya Mangochi awapempha akuti akhale patsogolo pokonda kuwerenga baibulo kuti akhale mboni zenizeni zauthenga wabwino mu chaka chino cha baibulo. Bambo mlangizi wa achinyamata mu dayosizi-yi bambo Christopher Sichinga ndi omwe anena izi lamulungu ku parish ya mpingowu ya Kausi komwe kumachitikira msonkhano wa atsogoleri a bungwe-li m’ma section onse opezeka mu dayosizi-yi. Iwo ati mpingo kuyembekezera kuti membala a bungweli ndi omwenso akhale patsogolo polimbikitsa ena zaubwino wokonda kuwerenga mau a Mulungu. “Mpingo ukuyembekezera kuti iwowa akhala patsogolo kumemeza ena kuti akonde kuwerenga baibulo, kuhala nalo kumanso kukhala chomwe baibulo likunena,” anatero bamboo Sichinga. Polankhulanso wachiwiri kwa President wa bungwe la YCW mu dayosizi ya Mangochi, Peter Mukhori anati bungwe la YCW mu dayosizi ya Mangochi liyesetsa pa ntchito zokweza mpingo-wu m’chakachi. “Anthu ambiri amati sitimakonda zauzimu koma ife tikutsutsa zimenezo. Chaka chino tikufuna tiwaonetse anthu kuti zauzimo ziliko ku YCW ndipo posachedwapa tikhala ndi retreat yomwe ikachitikire ku phiri la Unangu komwe ndi malo oyera mu dayosizi mwathu muno,” anatero a Mukhori. Iwo ati chakchimenechi awonetsetsanso kuti athandiza parishi imene ikusowa thandizo lapadera.",https://www.radiomaria.mw/ycw-ichilimike-polimbikitsa-akhristu-za-baibulo-sichinga/,"February 12, 2020",Izahaki Mwacha
Trump Wayamba Kuthothola ‘Akazitape’,"Mtsogoleri wa dziko la America, Donald Trump wachota m’maudindo akuluakulu ena a m’boma kaamba koti amachitira umboni oti iye achotsedwe pa u president. Wathamangitsa ena mwa ogwira ntchito m’boma-Trump Malipoti a wailesi ya BBC ati kazembe wa dzikolo ku bungwe la European Union, Gordon Sondland wauzidwa kuti achoke ku bungwelo. Ndipo Leftenant Colonel Alexander Vindman m’modzi mwa alangizi ake pa za ubale wa dzikolo ndi Ukraine wayimitsidwanso ntchito. Malipoti akusonyeza kuti President Trump akuyembekezeka kuchotsa ntchito anthu ena, pamene akuluakulu adzikolo lachitatu lapitali alengeza kuti president Trump sakuyenera kuchotsedwa pa udindowu. Anthu ena mdzikolo kuphatikizapo aphungu akunyumba ya malamulo anavomereza kuti President Trump achotsedwe pa udindo wake kutsatira nkhani zokhudza ubale wake ndi dziko la Ukraine.",https://www.radiomaria.mw/trump-wayamba-kuthothola-akazitape/,"February 8, 2020",Izahaki Mwacha
"Aphungu, Makhansala Akana Lipoti la Nthambi ya Ulimi",Komiti ya makhansala ndi aphungu a ku nyumba ya malamulo ya m’boma la Zomba yakana kuvomeredza lipoti la kuofesi yoona za malimidwe pa nkumano womwe unachitika lachisanu chifukwa lipotili linali ndi zolakwika zambiri. Poyankhula litabwedzedwa lipotilo phungu wa m’dera la Zomba Chisi a Mark Botomani wati nyumbayi yabwedza lipotilo chifukwa komiti yomwe imawona zamalimidwe sidafotokodze momwe Anthu akhudzidwira ndi ngozi za kusefukira kwa madzi ndinso kuonongeka kwa mbewu zawo. A Botomani omwenso ndi nduna yodzofalitsa nkhani ati boma la Zomba lakhudzidwa kwambiri ndi madzi osefukira choncho amafuna kuti lipotilo lifotokodze momwe anthu akhudzidwira ndi njala. Poyankhulapo wapampando wa khonsolo ya bomalo  la Khansala Wilson Likhusa naye anati akugwilizana ndi kubwezedwa kwa kwa lipotili.,https://www.radiomaria.mw/aphungu-makhansala-akana-lipoti-la-nthambi-ya-ulimi/,"February 8, 2020",Izahaki Mwacha
Aphungu Ogonja Akufuna Chisankho cha Aphungu Chichitikenso,"Aphungu akale omwe anagonja pa chisankho chomwe chinachitika m’dziko muno chaka chatha, ati akufuna kuti bwalo lowona zamalamulo ligamulenso kuti chisankho cha aphungu chichitikenso. M’neneli wa gulu la aphungu akale-wa Mayi Jessie Kabwira ndi yemwe wanena izi polankhula ndi Radio Maria Malawi. Iye wati potengera chigamulo chomwe bwololi  lapereka Lolemba pa za chisankho cha president kuti chichitikenso mu miyezi Isanu ikubwerayi ati kamba koti bungwe la MEC silinayendetse bwino chisankhochi awona kuti ndi bwino chisankhonso cha aphunguwa chitachitikanso kawiri chifukwa bungwe lomwe linayendetsa chisankho cha president ndi lomwelonso lomwe linayendetsa chisankho cha aphungu. Iwo ati akuwona kuti ndi zosatheka kuti bungwe la MEC liyendetse bwino chisankho cha aphungu pamene osayendetsa bwino chisankho cha president choncho bungwe la MEC linalakwitsa zisankho zonsezi.",https://www.radiomaria.mw/aphungu-ogonja-akufuna-chisankho-cha-aphungu-chichitikenso/,"February 8, 2020",Izahaki Mwacha
Chilima Alangiza Ogwira Ntchito M’boma,"Wachiwiri kwa mtsogoleri wa dziko lino Dr. Saulos Chilima yemwenso ndi mtsogoleri wa chipani cha UTM wati anthu ogwira ntchito m’boma ayenera kumagwira ntchito zawo mokomera anthu osati kukwanilitsa zofuna zawo zokha. Wadzudzula ogwira ku MEC, MBC-Chilima Dr. Chilima amalankhula izi pa msonkhano wa atolankhani womwe anachititsa lachitatu ku likulu la chipanichi mu mzinda wa Lilongwe kutsatira chigamulo cha bwalo la milandu kuti chisankho cha mtsogoleri wa dziko lino chichitikenso ponena kuti chinali ndi zolakwika zambiri. Iye wati izi zili chomwechi kamba koti bungwe la MEC lidachita zinthu mofuna kukondweletsa anthu owerengeka osati nzika zochuluka za dziko lino choncho onse ogwira ntchito m’boma ayenera kutengerapo phunziro. Pamenepa Dr. Chilima wati wapampando wa bungwe la MEC, Dr. Jane Ansah komanso makomishonala onse a MEC atule pansi ma udindo awo ndipo kuti anthu ena alowe m’malo kuti adzayendetse chisankho chomwe chikubwerachi.",https://www.radiomaria.mw/chilima-alangiza-ogwira-ntchito-mboma/,"February 8, 2020",Izahaki Mwacha
Mafumu Ayamba Kulandira Thandizo la Mankhwala Lapamwamba-Nduna,"Boma lati lili mkati mokonza dongosolo lakuti mafumu aakulu onse mdziko muno akhale pa ndondomeko yolandira thandizo la mankhwala mzipatala  zapamwamba. Nduna yowona za maboma aang’ono ndi chitukuko  chakumidzi, Dr. Ben Phiri ndi omwe anena izi m’boma la Mangochi pamene amakweza mafumu aakulu Chowe, Katuli ndi Makanjira kukhala Senior Chief, komanso kukweza magulupu ena anayi kukhala ma Sub T/A. Pa mwambowu, ndunayi yalonganso a Cassim Linje Sinoya kukhala T/A Namabvi kutsatira imfa ya mfumu yomwe inalipo. Dr. Phiri anati boma lapeza kuti mafumu ambiri amavutika pa nkhani za umoyo ndi zina ndipo walonjezanso kuti ma Paramount Chief onse akhala ndi chiphaso choyendera chapamwamba (Diplomatic Passport). Polankhulapo Senior Chief Chowe inati kukwezedwaku kwawapatsa mangolomera kuti apitirize kugwira ntchito za chitukuko ndipo wapempha mafumu anzake kuti apewe kulpwetsa katangale pa ntchito yawo.",https://www.radiomaria.mw/mafumu-ayamba-kulandira-thandizo-la-mankhwala-lapamwamba-nduna/,"February 8, 2020",Izahaki Mwacha
"Maepiskopi a Malawi, Zambia, Zimbabwe ayambitsa Bungwe Lawo","Ma episkopi a mpingo wa katolika m’maiko a Malawi, Zambia komanso Zimbabwe agwirizana zoyambitsa bungwe lawo. Ma episkopiwa agwirizana izi pa mkumano wawo omwe unachitikira mdziko la Zambia kuyambira pa 3 mpaka pa 5 February 2020. Maepiskopi a ku Malawi, Zambia ndi Zimbabwe Malinga ndi zokambiranazi, kuchita izi kuthandiza kwambiri kupititsa patsogolo mpingo wakatolika mmaiko atatuwa kuti utukuke koposa. Ma episkopiwa ati akuchita izi motsata malamulo a mpingo wa katolika canon law gawo 341. Mtsogoleri wa dziko la Zambia, Edgar Lungu wayamikira maganizo a ma episkopi a mpingo wa katolika a maiko a Malawi, Zambia ndi Zimbabwe ogwilira ntchito limodzi. Polankhula lolemba pomwe amatsegulira msonkhano wa ma episkopi-wa omwe ukuchitikira mdziko la Zambia, a Lungu anati ali ndi chikhulupiliro kuti ubale omwe ulipo pakati pa atsogoleri a mpingowu m’maikowa uthandiza pokweza ntchito za chitukuko m’maiko onsewa ndipo iye ayika chidwi pothandiza mpingowu mu njira zosiyanasiyana. Omwe anachita mkumanowu ndi wapampando wa bungwe la maepiskopi mdziko la Zambia la Zambia Conference of Catholic Bishops, Bishop George Cosmass Zumaire Lungu, wapampando wa ngwe la maepiskopi mdziko la Malawi Archbishop Thomas Luke Msusa komanso wapampando wa bungwe la maepiskopi mdziko la Zimbabwe Archbishop Robert Ndhlovu.",https://www.radiomaria.mw/maepiskopi-a-malawi-zambia-zimbabwe-ayambitsa-bungwe-lawo/,"February 8, 2020",Izahaki Mwacha
MBS Ichlimika Poteteza Miyoyo ya Anthu,"Bungwe la Malawi Bureau of Standards lati likudzipereka pa ntchito zoonetsetsa kuti anthu m’dziko muno akudya ndi kugwilitsa ntchito zinthu zoyenera ndi cholinga choti miyoyo yawo idzikhala ndi chitetedzo chabwino nthawi zonse. Mkulu wa bungwe-li m’dziko muno  a Symon Mandala wanena izi ku Mangochi pomwe bungweli limazindikilitsa atolankhani ntchito za bungweli. Iwo ati bungweli likuyesetsa pa ntchito zake ngakhale pali anthu ena kufikira pano zakudziwabe za momwe bungweli limagwilira ntchitozi. Kumbari ya madandaulo omwe anthu ena akhala akupereka ponena kuti bungweli limachedwa kuvomeleza pa katundu wawo kuti ayambe kupezeka pa msika, a MANDALA anati zimenezi zimachitika kamba koti anthuwo amalephera kutsatira zomwe bungweli limafuna  kuti klivomeleze izi. Mwa zina atolankhaniwa anawafotokozera momwe angazindikilire katundu amene ndi wosavomelezeka ndi               bungwe-li.",https://www.radiomaria.mw/mbs-ichlimika-poteteza-miyoyo-ya-anthu/,"February 8, 2020",Izahaki Mwacha
"Anthu 29 Anjatidwa ku Mchesi, Biwi","Apolisi mu mzinda wa Lilongwe amanga anthu 29 powaganizira kuti akukhudzidwa ndi kuthyoledwa kwa shop komanso kuyambitsa chisokonezo m’madera a Mchesi ndi Biwi mu mzindawo. Wachiwiri kwa ofalitsa nkhani za apolisi mu mzindawo, Foster Benjamin wati anthuwa ndi a zaka za pakati pa 16 ndi 40. Iye wati mtsogoleri wa gulili ndi Blessings Makumba Yemwe amatchuka ndi dzina loti Rasta ndipo akuwaganizira kuti iyeyu ndi anzake ena anathyola shop ina pa Kaphiri ndi kuba katundu wa ndalama zokwana 2 million kwacha ndipo wina mwa katunduyo amulanda kwa mkuluyu. Anthuwa ati akusungidwa pa ku polisi ya Lilongwe ndipo ena ku polisi ya Kawale ndipo akuyembekezeka kukawonekera ku bwalo la milandu posachedwapa. Masiku apitawa achinyamata a m’madera a Mchesi ndi Biwi anathyola mashop  a mzika za mdziko la Burundi powaganizira kuti anthuwa akukhudzidwa ndi kuphedwa kwa oyendetsa njinga zamoto zakabaza omwe matupi awo anapezeka atakwililidwa mderalo.",https://www.radiomaria.mw/anthu-29-anjatidwa-ku-mchesi-biwi/,"February 8, 2020",Izahaki Mwacha
Khoti Lalamula Chisankho Chichitikenso,"Bwalo la milandu la za malamulo lero lalamula kuti chisankho cha president chomwe chinachitika mdziko muno pa 21 May 2019 ndi chosavomerezeka.  Popereka chigamulo chawo mu mzinda wa Lilongwe, majaji asanu omwe amamva mlanduwu ati bungwe la MEC lomwe linali odandaulidwa wachiwiri pa mlanduwu, silinatsatire malamulo oyendetsera chisankho mdziko muno ndipo lati chisankho chatsopanochi chichitike pasanathe masiku 150. Zimenezi zikutanthauza kuti maudindo ena abwelera monga analili kale ndipo Peter Mutharika apitiriza kukhala mtsogoleri wa dziko lino komanso Saulos Chilima wabwelera pa udindo wa wachiwiri kwa mtsogoleri wa dziko lino. Padakalipano bwaloli lalamulanso bungwe la MEC kuti libwenze ndalama zonse zomwe odadaulawa awononga pa mlanduwu.",https://www.radiomaria.mw/khoti-lalamula-chisankho-chichitikenso/,"February 3, 2020",Izahaki Mwacha
Akhristu Ali ndi Udindo Wosamalira Chilengedwe-Bambo Chilolo,"Vicar general wa dayosizi ya Zomba, bambo Vincent Chilolo ati akhristu ali ndi udindo waukulu wosamalira chilengedwe chomwe ndi chofunika kwambiri pa moyo wa munthu.  Bambo Chilolo amayankhula izi loweruka ku St. Charles Lwanga Parish pomwe akhristu a parishi-yi amakhadzikitsa ntchito yodzala mitengo. Iwo ati parishi-yo Iwonetsetsa kuti mitengo yomwe yadzalidwayi ikusamalidwa bwino kuti cholinga chodzalira mitengoyi chikwanilitsidwe. “Chaka ndi chaka timadzala mitengo koma pena timatayilira kusayisamalira. Ndiye tikufuna kuti mitengo imeneyi isamalidwe bwino kuti ikule ndi kukwaniritsa cholinga chathu,” anatero bamboo Chilolo. Mau ake Moderator wa St. Charles Lwanga Parish, mayi Immaculate Chamangwana anati achita izi pofuna kukwanilitsa imodzi mwa mfundo za masomphenya a dayosizi yawo ya  Zomba.",https://www.radiomaria.mw/akhristu-ali-ndi-udindo-wosamalira-chilengedwe-bambo-chilolo/,"February 3, 2020",Izahaki Mwacha
Ana ndi Ofunika Pobwezeretsa Chilengedwe-BT Archdiocese,"Arkdayosizi ya Blantyre yati ana mu mpingowu ndi ofunika kwambiri pa ntchito yobwezeretsa za chilengedwe. Wachiwiri kwa mlembi wa za utumiki mu arkidayosiziyo, bambo Peter Kamtembe ndi omwe alankhula izi lachisanu ku parish ya Mtenje atatsogolera ana pa ntchito yobzala mitengo yomwe inatsogoleredwa ndi ofesi ya mabungwe a utumiki wa apapa ya Pontifical Mission Societies PMS mu arkdayosiziyi. Maepiskopi a katolika kuwonetsa kudzipereka kwawo posamalira chilengedwe Bambo Kamtembe ati arkdayosiziyi yazindikira kufunika kogwiritsa ntchito ana achichepere pobwezeretsa za chilengedwe zomwe ati zithandiza anawa kukhala ndi chikhalidwe chobwezeretsa ndi kusamala za chilengedwe ku madera awo chaka ndi chaka. Mmau ake m’modzi mwa aphunzitsi a utumwi wa ana mparishi ya Mtenje mayi Zita Makunje ati achita chotheka kuonetsetsa kuti anawa akusamalira mitengo yomwe abzala. Iwo apempha aphunzitsi a utumiki wa ana mmaparishi ena kuti nawonso akhale patsogolo kulimbikitsa ana pa ntchito yobzala mitengo ndi kuyisamalira",https://www.radiomaria.mw/ana-ndi-ofunika-pobwezeretsa-chilengedwe-bt-archdiocese/,"February 3, 2020",Izahaki Mwacha
Alimi Asatekeseke ndi Dzombe-Unduna,"Unduna wa za ulimi, ulimi wa m’thilira ndi chitukuko cha madzi walangiza alimi m’dziko muno kuti asadere nkhawa ndi dzombe lomwe lavuta m’dziko la Tanzania. Dzombe zavuta kwambiri maiko a kumvuma kwa Africa Izi zikudza pamene alimi ena m’dziko muno ali ndi nkhawa yakuti dzombeli mwina litha kufika m’dziko muno kuchokera m’dziko la Tanzania kaamba koti maiko   awiri-wa anachita malire. Dzombe-zi zomwe lakhudza maiko ambiri a mu Africa ndipo linayambira m’dziko la Ethiopia ndi Somalia. Koma polankhula ndi atolankhani a MANA, m’neneli mu unduna wa zaulimi Priscilla Mateyu, wati dzombeli lavuta m’maiko omwe ali m’chipululu pomwe dziko la Malawi limakhudzidwa ndi dzombe lofiira osati la mtundu-wu. Iye wati dziko la Malawi lilibe nthaka yabwino yoti dzombezi lingakhale komanso kuswana kaamba koti dzombeli limafuna dothi lachinyontho komanso m’chenga pofuna kuti liikire madzira ake. Malipoti akusonyeza kuti dzombeli ladza kaamba ka kusintha kwa nyengo komwe kwachitika mayiko a mdera la kumvuma kwa chigawo cha Africa m’miyezi ingapo yapitayo.",https://www.radiomaria.mw/alimi-asatekeseke-ndi-dzombe-unduna/,"February 3, 2020",Izahaki Mwacha
Papa Wati Utumiki ndi Chuma,"M’tsogoleri wa mpingo wa katolika pa dziko lonse Papa Francisko wati m’phatso ya utumiki mu mpingo ndi chuma chachikulu. Papa pa umodzi mwa maulendo ake a utumiki Papa Francisko walankhula izi la mulungu pa bwalo la Saint Peter’s Square ku Vatican pa tsiku limene mpingowu  umachita chaka cha utumiki pakati pa ansembe, asisiteri ndi abulazala ndi ena mu mpingo-wu. Iye wati Maria, Yosefe, Anna ndi Simeon ndi zitsanzo zenizeni za utumiki wa mphamvu komanso wopezeka nthawi zonse. Papa Francisko  wati dziko lapansi likusowa atumiki eni-eni amene ali okonzeka kutumikira ndi kulalika za ufumu wa mulungu kudzera m’mawu a mulungu komanso zitsanzo zao zabwino. Chaka chilichonse mpingo wa katolika umachita chaka cha atumiki ake mu mpingo.",https://www.radiomaria.mw/papa-wati-utumiki-ndi-chuma/,"February 3, 2020",Izahaki Mwacha
Man Sentenced 18 Years IHL for Sleeping With Niece,"Mangochi Senior Resident Magistrate Court on Friday has convicted and sentenced a 41-year-old man to 18 years imprisonment with hard labour for an offence of sleeping with his niece.  State prosecutor Elias Chitsulo told the court that Edwin was staying with his elder brother in one compound but in different houses at village Muonda in Capemaclear Traditional Authority Namkumba in Mangochi district. In October 2019, the convict’s elder brother left his 15 year old daughter in his house with her step mother for fishing. This angered the wife who instead snatched the girl’s beddings as punishment for her father’s sins. In the night the girl sought refuge in her uncle’s house which was just a few metres away from her house. On first night the girl shared the same bed with her uncle who is single untill morning without being defiled. From the second to eighth night the convict defiled the girl several times each night. Upon arrival on ninth day her father stopped the girl from spending nights with her uncle. Thereafter the step mother noticed some changes in the body of the girl that prompted her to invite elder women for questioning. The girl was taken to monkey-bay community hospital for check up where it was revealed that the girl is pregnant. Appearing before court Edwin pleaded not guilty to charges levelled against him that prompted the state to parade five witnesses who testified beyond any reasonable doubt that made court to find him guilty. In mitigation Edwin asked court for leniency citing the girl tempted him by spending nights on his bed. In submission the state prayed for stiff penalty citing that as an uncle, convict had an obligation of protecting the girl but he choose otherwise and he indicated that what the convict did is contrary to section 138(1) of the penal code. Passing the sentence senior resident magistrate Joshua Nkhono concurred with the state hence he was slapped the convict with 18 years imprisonment with hard labour as a deterrent to other would be offenders. Edwin (41) comes from village Muonda in traditional authority Nankumba in Mangochi.",https://www.radiomaria.mw/man-sentenced-18-years-ihl-for-sleeping-with-niece/,"February 3, 2020",Izahaki Mwacha
Two Sentenced to 5 Years for Armed Robbery,"Mangochi First Grade Magistrate’s Court on Friday convicted and sentenced two men to 5 years imprisonment with hard labour for armed robbery.  The court heard that the two robbed a laptop bag of Austin Massi containing TNM and Airtel airtime vouchers and other valuables all worth over 1.9 million kwacha. The convicts were armed with a rifle and a panga knife and during this time Massi was going to Chilipa for airtime distribution. The two are: Wakira M’dala aged 24, of Amosi village in Traditional Authority Chilipa and Austin Chinyesa aged 45, of Ndaji village in Traditional Authority Chimwala in Mangochi district. State prosecutor assistant superintendent Efford Kamphonje told the court that on February 27, 2019 at Nampemba village in Traditional Authority Chilipa in the district, the two convicts were armed with a rifle and a panga knife. They robbed a laptop bag of Austin Massi containing TNM and Airtel airtime vouchers plus K1,300,000.00 cash, all valued to K1,932,000.00. This according to kamphonje is contrary to section 301 of the penal code. Appearing before the court, both convicts pleaded not guilty to the charges levelled against them. The state paraded three witnesses who testified against them in order to prove the case beyond reasonable doubt. In mitigation, both convicts asked the court for leniency saying they are breadwinners of their respective families. But in submission, the state prayed for stiff penalty citing that the conduct of the convicts is uncalled for. Passing his sentence first grade magistrate Augustine Mizaya concurred with the state about the seriousness of the offence. He therefore, sentenced the two to 60 months imprisonment with hard labour in order to deter other would be criminals.",https://www.radiomaria.mw/two-sentenced-to-5-years-for-armed-robbery/,"February 3, 2020",Izahaki Mwacha
Anthu Anayi Aperekera Umboni pa Mlandu wa Chamthunya,"Mboni zinayi za mbali ya boma zaperekera umboni  wawo pa mlandu omwe a Misonzi Chanthunya akuganiziridwa kuti anapha bwenzi lawo Linda Gasa mchaka cha 2010. Mboni zitatu zinachokera ku Monkey bay komwe kuli cottage ya a Chanthunya ndipo mboni imodzi ndiyochokera ku ofesi ya boma yoona zolowa ndi kutuluka mdziko muno ya Immigration. Malinga ndi lawyer oyimira boma  Dr. Steve Kayuni, mbonizi zilipo zisanu ndi imodzi ndipo pali chiyembekezo choti mbonizi zikhala   zikupitilira  kubwera ku bwaloli  kudzapereka umboni wawo. “M’modzi anali ogwira ntchito kwa oyimbidwa mlandu komanso ena anali ogwira ntchitoku immigration. Mboni zinazo sizinabwere chifukwa amagwira ntchito koma lachinayi masana adzapezeka kuti adzayikire umboni,” anatero Dr. Kayuni. Polankhulapo ku mbali ya ozengedwa mlandu a Micheal Goba Chipeta ati sangayankhulepo zambiri chifukwa mlanduwu udakali mkati.",https://www.radiomaria.mw/anthu-anayi-aperekera-umboni-pa-mlandu-wa-chamthunya/,"January 28, 2020",Izahaki Mwacha
Amayi Akatolika Atsogolera Kubzala Mitengo,"Arkidayosizi ya mpingo wa katolika ya Blantyre yayamikira amayi mu mpingo-wu kaamba kotsogolera pa ntchito yosamalira ndi kubwezeletsa za chilengedwe. A Vicar General a mu arch-diocese-yi, Monsinyo  Boniface Tamani ndi omwe anena izi ku parish ya Kadikira pomwe amayi mu bungwe la Catholic Women Organisation (CWO) mogwilizana ndi a National Bank anakadzala mitengo mozungulira malo a parishi-yo. Bambo Tamani anati ndi okhutira ndi momwe ntchito yoteteza chilengedwe ikuyendera mu arch-diocese ya Blantyre, ndipo ati mpingo-wu uwonetsetsa kuti pali mfundo zothandiza kuteteza mitengo yomwe ikudzalidwa-yi. Bambo Tamani apempha mabungwe mu mpingowu kuti atsatire zomwe bungwe la amayi achikatolikawa lachita potenga mbali yosamalira ndi kubwezeretsa chilengedwe. aPolankhulanso wapampando wa bungwe la amayi achikatolika mdziko muno mayi Lucy Vokhiwa anayamikira mgwirizano wabwino umene ulipo pakati  pa bungwe la amayiwa ndi bank ya national. Iwo apempha akhristu a mparishi ya Kadikira komanso midzi yozungulira kuti atenge udindo wosamalira mitengo yomwe yadzalidwayi. Polankhulanso mmodzi mwa akuluakulu a banki ya National a John Michelle anati bank yawo imakhulupilira kuti moyo wa thanzi umabwera chifukwa cha kupezeka kwa zachilengedwe monga mitengo. Ena mwa omwe anafika ku mwambowu ndi mfumu yaikulu Kunthembwe, akuluakulu a zankhalango komanso phungu wa derali. Mwambo wodzala mitengo wa chaka chino ukuchitika pa mutu woti Mitengo Komanso Nkhalango, Kusamalira Chilengedwe Komanso Malo Omwe Tikukhala.",https://www.radiomaria.mw/amayi-akatolika-atsogolera-kubzala-mitengo/,"January 28, 2020",Izahaki Mwacha
Chigamulo Chiperekedwa pa 3 February,"Bwalo la zamalamulo lalengeza kuti lipereka chigamulo chake pa nkhani yokhudza chisankho cha president, lolemba likudzali pa 3 February 2020. Malinga ndi chikalata chomwe chasainidwa ndi wachiwiri kwa Registrar wa mabwalo a milandu mdziko muno, chigamulochi chidzaperekedwa ku bwalo lalikulu la milandu la mu mzinda wa Lilongwe nthawi ya 9 koloko m’mawa. Malipoti akusonyeza kuti bwaloli lidzapereka mpata woti mbali yomwe siyidzakhutitsidwa ndi chigamulochi idzakadandaule ku bwalo la Supreme. Mtsogoleri wa chipani cha UTM, Saulosi Chilima ndi mzake wa MCP, Lazarus Chakwera anakamang’ala ku bwalo la milandu ati potsutsana ndi zotsatira za chisankho cha president zomwe bungwe la MEC linalengeza kuti Peter Mutharika wa chipani cha DPP ndi amene anapambana.",https://www.radiomaria.mw/chigamulo-chiperekedwa-pa-3-february/,"January 28, 2020",Izahaki Mwacha
Papa Wapempha Anthu Aleke Manyazi pa Nkhani za Mulungu,"Mtsogoleri wa mpingo wa katolika pa dziko lonse Papa Francisco, wapempha a khristu kuti asamachite manyazi  kuwonetsa kukondwa kwawo  pa nkhani za Mulungu. Papa wanena izi  pa nsembe ya ukalistia yomwe anatsogolera lero ku tchalitchi la Casa Santa Marta. Iye anati kufalitsa uthenga wa mulungu kutha kukhala kosavuta ngati a khristu azifalitsa uthengawu ndi mtima wokondwa. Papa anapitiriza  kunena kuti kupatula mawu a mulungu,   akhristu  ayenera kugawira wina ndi nzake  madalitso omwe ali nawo ndi anthu ena monga momwe Davide  anachitira. Mtsogoleri wa mpingo wa katolikayu anapitiriza kunena kuti a khristu akuyenera kuchita izi mokondwa, koma kukondwa kwake  kosapitilira muyezo.",https://www.radiomaria.mw/papa-wapempha-anthu-aleke-manyazi-pa-nkhani-za-mulungu/,"January 28, 2020",Izahaki Mwacha
Superior Boxing Yakonza Nkhonya Yapamwamba,"Bungwe la Superio Boxing Promotion lakonza masewero a nkhonya yongofuna kusangalatsa anthu ya pakati pa Israele Kam’mwamba ndi Ndodoma M’nkube wa m’dziko la Zimbabwe. Nkhonya-yi idzachitika lamulungu likudzali pa 2 mwezi wamawa, ndipo idzachitikira pa M1 Center Point mu mzinda wa Lilongwe. Iyi ikhala nkhonya yoyamba ya chaka chino cha 2020. Akuluakulu a bungwe la Superio Boxing Promotion, amene akonza nkhonya-yi, ati anaona kuti nkofunika kuti Israele Kam’mwamba amenyane ndi m’nyamata wa ku Zimbabwe-yu maka chifukwa choti Kam’mwamba anachita bwino pa nkhonya zomwe anasewera chaka chatha.",https://www.radiomaria.mw/superior-boxing-yakonza-nkhonya-yapamwamba/,"January 28, 2020",Izahaki Mwacha
Chakwera Apempha Anthu Asunge Bata Chigamulo Chikaperekedwa,"Pomwe chigamulo pa mulandu wa za chisankho chikuyembekezeka kupelekedwa m’dziko muno, m’tsogoleri wa chipani cha Malawi Congress (MCP) Dr. Lazarus Chakwera wapempha anthu m’dziko muno kuti adzavomereze ndi kulemekeza zomwe oweluzawa adzanene. Dr. Chakwera, wati kulemekeza chigamulochi ndi njira yokhayo yomwe ingadzathandize pa ntchito zolimbikitsa bata ndi mtendere m’dziko muno akulu a za milandu-wa akadzapereka chigamulochi. M’tsogoleri wa chipani cha MCP yu amalankhula izi pa msonkhano wa atolankhani ku likulu la chipanichi mu mzinda wa Lilongwe, komwenso kunafika m’tsogoleri wa chipani cha People’s, Dr. Joyce Banda. Pa tsikuli Dr. Chakwera anakana kuyankha mafunso ochokera kwa atolankhani omwe anafika ku msonkhanowo. Ndipo potsatira izi bungwe la atolankhani la Media Institute for Southern Africa (MISA) ladandaula ndi m’chitidwe omwe adindo ena akumachita pomayitanitsa  misonkhano ya atolankhani koma akamaliza akumakana kulandira mafunso kuchokera kwa atolankhani-wo. Wapampando wa bungwe-li m’dziko muno Teleza Ndanga wati, pa msonkhano wa atolankhani, zimakhala bwino kupereka mwayi kwa atolankhani kuti afunse ndi kuti akalembe bwino uthenga umene alandira pa msonkhano-wo.",https://www.radiomaria.mw/chakwera-apempha-anthu-asunge-bata-chigamulo-chikaperekedwa/,"January 25, 2020",Izahaki Mwacha
Bishop Tambala Atsekulira Sukulu Yamakono mu Dayosizi ya Zomba,"Ambuye George Desmond Tambala, Episkopi wa dayosizi ya Zomba wapempha makolo ndi aphunzitsi kuti agwirane manja potukula maphunziro  mdziko muno. Episkopiyu walankhula izi pamwambo otsekulira sukulu yamakono ya pulayimale  ya Fr. Frederick Scragg. Bishop Tambala kudula duwa kusonyeza kutsekulira sukuluyo Poyankhula pamwambowu episkopiyu anati umbuli ndi owopsya chifukwa munthu samatha kusiyanitsa chabwino ndi choyipa ndipo nzeru komanso maphunziro ndiye tsogolo lowala la mwana aliyense, choncho anthu akuyenera kutenga mbali polimbikitsa ana kupita ku sukulu kuti adzakhale mzika zodalilika mumpingo komanso mdziko. Episkopiyu walangizanso aphunzitsi pa sukuluyi kukhala olimbikira pa ntchito yawo. “Sindikufuna aphunzitsi awulesi, otaya nthawi ndikucheza pa Whatsapp nthawi ya ntchito,” anachenjeza Bishopuyi. Poyang’anira masomphenya a dayosiziyi omwe ndi a zaka zisanu kuyambira mchaka 2017 mpaka 2022, episkopiyu wati pali chiyembekezo choti amanganso sukulu ya sekondale komanso nursery pamalowa. Anathokozanso mabrazala achipani cha Gabriel woyera omwe ndi akadaulo pankhani zamaphunziro polora kudzayendetsa sukuluyi. Sukuluyi  yamangidwa ndithandizo lochokera kuthumba la maepiskopi a mdziko la Italy la “Italian Conference of Catholic Bishops” ndicholinga chofuna kuthandiza boma potukula maphunziro mdziko muno. Mawu ake nkhalapampando wa bungwe la makolo pasukulyi a Gracious Zimba, anathokoza dayosizi ya Zomba poyika chidwi kuti sukuluyi ikhale imodzi mwa sukulu zapamwamba mdziko muno. Iye wapempha makolo kugwirana manja ndi oyendetsa sukuluyi kuti ikwanilitse masomphenya ake. Sukuluyi ili ndi makalasi kuyambira sitandade 1 mpaka 5. Ndipo ili ndi ophunzira osachepera 300, ndipo inatenga dzina la Fr Frederick Scragg yemwe anali mmishonare kuchokera mdziko la England,  ngati kupereka ulemu kamba koti anagwira ntchito yaikulu yolimbikitsa maphunziro posula anyamata  ku sukulu yaying’ono yosulira ansembe  ya Child Jesus-Nankhunda Minor Seminary mu dayosiziyi kwa zaka 22.",https://www.radiomaria.mw/ambuye-tambala-atsekulira-sukulu-ya-father-frederick-scrag/,"January 25, 2020",Izahaki Mwacha
Kusintha Kwa Nyengo Kukuphwanya Maufulu a Anthu-CADECOM,"Bungwe la zachitukuko mu mpingo wakatolika la CADECOM lati liwonetsetsa kuti litengepo gawo pa maufulu omwe anthu akuphwanyiridwa kaamba ka kusintha kwa nyengo. Mmodzi mwa akuluakulu ku bungweli a Aaron Kandiwo Mtaya ndi omwe alankhula izi pambuyo pa ulendo wa masiku atatu oyendera madera a Group Village Chaweza, Magoli komanso Kathebwe kwa mfumu yaikulu Mwambo m’boma la Zomba. Iwo anati mavuto omwe anthu akukumana nawo kaamba ka kusintha kwa nyengo akubwezeretsa chitukuko mmbuyo, choncho ndi kofunika kuti mabungwe akhale patsogolo kuthandiza anthu omwe akhudzidwa ndi vutoli. Iwo anati ndi udindo wa boma komanso mabungwe kuti awonetsetse kuti ma ufulu a wanthu asawonongeke. Iwo anati pakufunikanso kukhazikitsa malo othawirako okhazikika pamene Anthu akhudzidwa ndi kusefukira kwa madzi osati azithawira msukulu kaamba koti zimenezi zikumasokoneza maphunziro mdziko muno.",https://www.radiomaria.mw/kusintha-kwa-nyengo-kukuphwanya-maufulu-a-anthu-cadecom/,"January 25, 2020",Izahaki Mwacha
Papa Wadzudzula Anthu Ofunira Ena Zoyipa,M’tsogoleri wa mpingo wa katolika pa dziko lonse Papa Francisco wadzudzula anthu omwe safunira ena zabwino pomwe akuchita bwino ponena kuti zimenezi ndi zomwe zikudzetsa mkwiyo ndi maudani pakati pa anthu okhala m’madera osiyanasiyana pa dziko lonse. Papa Francisko walankhula izi lachisanu pa misa yomwe anatsogolera ku likulu la mpingo-wu ku Vatican. Iye wati nsanje ndi kaduka ndi zoipa kwambiri chifukwa zimachititsa anthu kuweruza ena molakwika ndipo zikafika poyipa kwambiri zimakoledzera zipolowe ndi zina zoopsa. Pamenepa iye wati ngati anthu atamapewa m’chitidweu ndiye kuti zimenezi zitha kuthandiza pa ntchito zolimbikitsa maubale abwino pakati pa anthu m’mayiko.,https://www.radiomaria.mw/papa-wadzudzula-anthu-ofunira-ena-zoyipa/,"January 25, 2020",Izahaki Mwacha
Dzombe Zavuta Kwambiri Kumvuma Kwa Africa,"Bungwe la United Nations lapempha maiko kuti athandize pa ntchito yothana ndi dzombe zomwe zavuta kwambiri m’maiko a chigawo chakumvuma kwa Africa. Mneneri wa nthambi yoona za chakudya komanso ulimi ku bungweli wati thandizoli likufunika msanga chifukwa dzombezi zayika pachiwopsezo nkhani ya zokolora komanso kadyedwe kabwino. Maiko a Ethiopia, Kenya komanso Somalia ndi amene akhudzidwa kwambiri ndi vutoli. Malipoti a wailesi ya BBC ati maiko a Ethiopia komanso Somalia sanakhudzidwepo ndi vutoli kwa zaka makumi awiri ndi zisanu 25 pomwe dziko la Kenya linakhudzidwapo ndi vutoli zaka 70 zapitazo. Malinga ndi mneneri wa United Nations-yu, njira yokhayo yothana ndi dzombezi ndi yopopera pogwiritsa ntchito ndege. Malipoti akusonyeza kuti dzombezi zachokera mdziko la Yemen ndipo zadza kaamba ka mvula yamphamvu yomwe inagwa mdzikomo kumapeto a chaka chatha yomwe inachititsa kuti mbozizi ziswane.",https://www.radiomaria.mw/dzombe-zavuta-kwambiri-kumvuma-kwa-africa/,"January 25, 2020",Izahaki Mwacha
CWO Ipempha Amayi Atenge Gawo pa Mlozo,"Bungwe la amayi achikatolika la Catholic Women Organisation (CWO) mu arkdayosizi ya Blantyre lapempha amayi onse a mpingowu kutengapo mbali pa mlozo wa zochitikachitika womwe bungweli lakonza mchaka chino cha 2020. Ena mwa amayi achikatolika mu Blantyre archdiocese Mlembi wa bungweli mu arkdayosiziyi mayi Hellen Maseko ndiwo alankhula izi ku Limbe Cathedral mu arkdayosiziyi pambuyo pamkumano wa atsogoleri a bungweli womwe cholinga chake ndikukonza mlozo wa zochitika (Action Plan) zomwe bungweli lichite mchaka chino chatsopano. Mayi Maseko ati mlozo watsopanowu uli ndi zochitika zosiyanasiyana mogwirizana ndi ma pulojekiti omwe bungweli lili nawo zomwe anati ngati amayiwa agwirana manja zithandiza kukweza miyoyo yawo pa uzimu komanso chitukuko cha iwo eni cha ku thupi. “Ndi zoona takumanadi ndi cholinga choti tikonze mlozo wa momwe tiyendere mchakachi. Mlozowu tayikamo zinthu zambiri potengera ndi ma pulojekiti omwe tili nawo ngati amayi. Mchaka cha 2019 zonse zimene zinali mu action plan yathu tinakwaniritsa ndipo palibe chomwe tinalephera kamba koti amayi onse anatenga mbali choncho chaka chino tilinso ndi chikhulupiliro kuti amayi onse opezeka mmaparish 43 mu arkdayosiziyi atithandizanso”. anatero mayi Maseko.  Iwo atinso ngati amayi akufunitsitsa kuti achite zotheka kuti azikhala odzidalira pa moyo wao wa tsiku ndi tsiku kwinakunso akutumikira mpingo wao. “Nthawi yoti ngati amayi kukumana kungochita mapemphero mkumapita inatha. Nthawi ino ndiyoti tilumikize moyo wa mapemphero ndiponso kuzidalira kwa amayi pa moyo watsiku ndi tsiku. Ndiye tikagwirana manja ndiye kuti dayosizi yathu ikhala yotsogola, komanso amayi athu akhala otukuka mu uzimu ndi ku thupi komwe. Mu Mlozowu ati chochitika choyambilira cha amayiwa ndi kukhazikitsa ntchito yobzala mitengo yomwe amayiwa amathandizidwa ndi banki la National ku parishi ya Kadikira pa 25 January, 2020 komwenso kukumbekezereka kukhala arkepiskopi wa arkdayosiziyi Ambuye Thomas Luke Msusa komanso akuluakulu ochokera ku banki ya National.",https://www.radiomaria.mw/cwo-ipempha-amayi-atenge-gawo-pa-mlozo/,"January 21, 2020",Izahaki Mwacha
Alimbikitsa Maparishi Kukonza Misa za Ana,"Ofesi ya utumwi wa ana pansi pa mabungwe a utumiki wa apapa ya Pontifical Mission Society mu arkdayosizi ya Blantyre yalimbikitsa maparish onse mu arkdayosizi ya Blantyre kukonza nsembe za ukaristia za ana okhaokha ndi cholinga choti zizibweretsa pamodzi ana a mmaparishiwo. Bambo Matias Thawani omwe ndi mkulu wa utumiki wa ana mu arkdayosizi ya Blantyre ndiwo alankhula izi loweruka pa 18 Janury,2020 ku Limbe Cathedral pa mkumano wa tsiku limodzi womwe unabweretsa pamodzi aphunzitsi a ana ochokera ma dinale asanu ndi atatu amu arkdayosizi ya Blantyre ndi cholinga choti aunikire momwe ntchito za utumiki wa ana zikuyendera mu arkdayosiziyi. Bambo Thawani ndi aphunzitsi a utumiki wa ana Bambo Thawani ati kukonza nsembe za ukaristiyaku kukusatira pempho la arkepiskopi wolemekezeka Ambuye Thomas Luke Msusa loti ana amu arkdayosiziyi azikumana pafupipafupi ndikuonetsa utumiki wao. Pamenepa bambowa alangiza aphunzitsiwa kukambirana ndi ansembe awo masiku omwe angathe kuchita nsembe za ukaristiyazi mmaparish ndiponso mmadinale awo “Ambuye arkepiskopi Thomas Msusa pamene timakumana alimbikitsa kunena kuti aphunzitsi ayenera alimbikitsidwe komanso apatsidwe mpata womakhala ndi anawa makamaka pamiyambo yosiyanasiyana pochita nsembe za ukaristia komanso zochitika zosiyanasiyana zimene zingawathandize kukula pamoyo wao wa uzimu ndi thupi choncho talimbikitsana kuti tikonzekere bwino molumikizana ndi ansembe athu tikhale ndi nsembe za misa ku parish zathu ndikumadinale komwe” anatero bambo Thawani. Bambo Thawani ndi ena mwa ana a utumiki ku Limbe Cathedral Pankhani ya utumiki wa ana mmene ukuyendera mu arkdayosiziyi, bambo Thawani ati mkumanowu wathandiza kuona mmene mmaparish akuchitira pa nkhani ya ana ndipo atha kugawana mmene maparish akuyenera kuchitira kuti onse ayendere limodzi “Mkumanowu wathandiza kuona mmene aphunzitsi akuchitira mmaparish awo chifukwa chakuti posakumana aliyense amakhala akupanga zake koma kukumana koteroku tagawana zomwe tiyenera kuchita ku maparish athu komanso zabweretsanso umodzi kuti ngati dayosizi tizichita zinthu zathu limodzi” anapitiliza bambo Thawani. Mmau ake mmodzi mwa aphunzitsiwa, mayi Mphatso Ngalande Yohane ochokera m`parishi ya Mendulo mu dinale ya Mulanje ati achita chotheka kuti maparishi awo akhale ndi msembe za ukaristiyazi. “Zimenezi tizichita mokonzekera bwino chifukwa nkhaniyi yabwera mofulumira komanso nthawi yabwino. Tikabwerera mmaparish athu ndi mmadinale molumikizana ndi ansembe athu tikonzekeretsa bwino anawo kuti chaka chawo chidzakhale chopambana komanso ndi zomwe anawa anachita pa tsiku la Epifaniya ndizachiziwikire kuti kukonzekera kwathu sikukhala kovuta” anatero mayi Yohane.",https://www.radiomaria.mw/alimbikitsa-maparishi-kukonza-misa-za-ana/,"January 21, 2020",Izahaki Mwacha
Unduna Upempha Anthu Abwezeretse Chilengedwe,"Unduna wa zachilengedwe, migodi ndi mphamvu za magetsi wapempha anthu mdziko muno kuti agwiritse ntchito nyengo ya mvula pobwezeretsa chilengedwe. Nduna mu undunawu, Bintoni Kumtsaira ndi yemwe wanena izi lolemba pa sukulu ya pulaimale ya Kaonda mdera la mfumu yaikulu Chakhumbira m’boma la Ntcheu pa mwambo wodzala mitengo omwe khonsolo ya bomalo inakonza. Kumtsaira: Tikhala pansi tiwunike za vutoli Iye wapempha mafumu kuti akhale patsogolo kulimbikitsa anthu a m’madera mwawo za kufunika kodzala mitengo mu nyengo ino yamvula. “Nkhani yavuta kwambiri ndi ya anthu a ku Mozambiquue omwe akumazadula mitengo kwathu kuno. Tikhala pansi tiwunike kuti kodi tingachite bwanji kuti khalidwe limeneli lithe chifukwanso ambiri mwa iwo amachita kuyitanidwa ndi mzika za dziko lino kuti azizadula mitengi,” anatero Kumtsaira. Polankhulapo mfumu yaikulu ya angoni a maseko mdziko muno Inkosi Yamakosi Gomani 5 yati ntchito yobzala mitengo ipitilira m’madera onse momwe iye amalamulira. “Mdera langa ndili ndi ma Senior Chief komanso ma T/A okwana 26. Onsewo ndawauza kale kuti aliyense alimbikitse anthu ake kudzala mitengo komanso kumayisamalira,” anatero Ngwenyama Gomani 5.",https://www.radiomaria.mw/unduna-upempha-anthu-abwezeretse-chilengedwe/,"January 21, 2020",Izahaki Mwacha
Anthu Atsopano Alowa DPP ku Mangochi,"Chipani cha Democratic Progressive (DPP) chati chikukula mchigawo chakumvuma kaamba ka zitukuko zomwe chikuchita mchigawochi. Gavanala wa chipanichi mchigawo chakumvuma kwa dziko lino, Julius Paipi wanena izi lolemba pa msonkhano womwe anachititsa pa sukulu ya pulaimale ya Namalaka mdera la Lutende m’boma la Mangochi komwe amalandira mamembala atsopano a mderalo ochoka ku chipani cha People’s kulowa mchipani cha DPP.  “Zimenezi zikutanthauza kuti anthu akukhutitsidwa ndi ulamuliro wa chipani cha DPP chifukwa cha zitukuko zomwe chikuchita mdziko muno. Ife ndi onyadira kwambiri. Ngati kunatsala dera lomwe PP inali ndi mphamvu ndiye dera lake ndi limeneli koma zimenezi zikutanthauza kuti tayimaliza Mangochi yonse ndipo ndi ya DPP basi,” anatero Paipi. Iye wati kulowa kwa anthu mchipanichi kukusonyeza chikhulupiliro chomwe anthu ali nacho mwa chipanichi malinga ndi ntchito za chitukuko zomwe chikugwira. Khwimbi la anthu pa msonkhanowo Polankhulapo yemwe anali wapampando wa chipani cha People’s mdera la Mangochi Lutende, Yatima William anati achita izi atawona kuti deralo likutsalira pa nkhani za chitukuko kaamba kosankha aphungu a mbali yotsutsa boma. “Anthu amene anditsatira ine ndi oposa 7000 ndipo tachita zimenezi chifukwa dera lathu likutsalira kwambiri pa chitukuko ndiye tawona kuti bola tithawire ku mbali ya boma kuti dera lathu litukuke msanga kusiyana ndi kukhala kumbuyo kwa otsutsa,” anatero William.",https://www.radiomaria.mw/anthu-atsopano-alowa-dpp-ku-mangochi/,"January 21, 2020",Izahaki Mwacha
Alamulidwa Zaka Zinayi Kaamba ka Kuba,"Bwalo lachiwiri lamilandu m’boma la Balaka lalamula mamuna wina wa zaka 33 zakubadwa kuti akakhale ku ndende ndi kukagwira ntchito ya kalavula-gaga kwa zaka zinayi kaamba kopezeka olakwa pa mlandu wakuba.  Malinga ndi wachiwiri kwa wofalitsa nkhani za apolisi m’bomalo Sergeant Precious Makuta, mamunayu Jofrey Sidreck anapalamula mulanduwu pa 20 November chaka chatha pomwe anabera a Eliot Ndalowa ndalama  zokwana 2 Hundred Thousand pa shop Uptown m’bomalo. Bwaloli linamva kuti Sidreck anatenga ndalamayi kwa mzawoyi ndi cholinga choti amusungire pomwe nzawoyi anali atamwa mowa. Kutacha m’mawa mwini ndalamayu analawira kwa Sidreck kukafunsa za ndalama yake ndipo Sidreck anakana kuti sanatenge ndalamayi zomwe zinamuchititsa kukadandaula ku polisiyi. Ku bwaloli, Sidreck anapezeka olakwa ndipo Second Grade Magistrate Victor Sibu anati wapereka chilangochi kuti ena omwe ali khalidwe ngati ili atengerepo phunziro. Jofrey Sidreck amachokera m’mudzi wa Ching’ombe mdera la mfumu yayikulu Makwangwala m’boma la Ntcheu.",https://www.radiomaria.mw/alamulidwa-zaka-zinayi-kaamba-ka-kuba/,"January 21, 2020",Izahaki Mwacha
Mwana wa Dos Santos Anathawa Mlandu-Boma,"Mkulu woyimira boma pa mlandu mdziko la Angola wati akufuna mwana wa mtsogoleri wakale wa dzikolo Isabel Dos Santos abwelerenso mdzikolo. Malipoti awailesi ya BBC ati Santos yemwe ndi m’modzi mwa amayi olemera kwambiri kuno ku Africa, anakhazikika ku London bambo ake atangochoka pa udindo wa utsogoleri wa dzikolo. Akuti akukhudzidwa ndi katangale ku dziko la kwawo-Santos Mayiyu ati akukhudzidwa ndi nkhani za katangale zomwe zimachitika mdzikolo nthawi yomwe bombo ake anali mtsogoleri wa dziko. Polankhuklapo, Santos wati zomwe apolisiwa akunena ndi zabodza ndipo ndi ndale chabe. M’modzi mwa apolisi azofufufzafufuza-wa Helder Pitra wauza wailesi ya dzikolo kuti ndi thandizo lochokera ku maiko a Portugal, Dubai ndi maiko ena, achita chothekera kumubweretsa Santos kumudzi kuti azayimbidwe mlandu wokhudza za katangale zomwe anachita mdzikolo. Mwazina, nkhaniyi inafika kale ku bwalo lamilandu la mdzikolo pomwe zinaululika kuti mayiyu amagwiritsa ntchito makalata achinyengo pochita malonda ake mdzikolo.",https://www.radiomaria.mw/mwana-wa-dos-santos-anathawa-mlandu-boma/,"January 21, 2020",Izahaki Mwacha
MEC Yati Yakonzeka Kuchititsa Chisankho Chapadera,"Bungwe loyendetsa chisankho la Malawi Electoral Commission (MEC) lati ndilokonzeka kudzachititsa chisankho chachibweleza kudela la ku madzulo kwa boma la Liiongwe pa 30 January chaka chino. Bungwe lake lakonzeka kuchititsa chisankho chapadera-Ansah Chisankhochi chidalepheleka kawiri konse potsatira imfa ya m’modzi mwa omwe ankayimila ku delali pa zisankho zapatatu za pa 21 May chaka chatha Mai Agnes Penemlungu a chipani cha UTM, komanso zipolowe zokhudza chisankhochi zomwe zinachitika mdelaro. Polankhula kwa atolankhani lolemba mu mzinda wa Lilongwe, wapampando wa bungwe-li Justice Dr. Jane Ansah anati bungwe la MEC lichita izi potsatira makalata awiri omwe owatsimikizira kuti delali kuli bata ndipo chisankhochi tsopano chitha kuchitika. Pakadalipano, bungwe la MEC latinso lidzachitsa chisankho chachibweleza ku ward ya Liwawadzi kumpoto kwa boma la Balaka pa 5 March chaka chino.",https://www.radiomaria.mw/mec-yati-yakonzeka-kuchititsa-chisankho-chapadera/,"January 21, 2020",Izahaki Mwacha
AFORD Idzudzula Mlangizi wa President,"Chipani cha Alliance for Democracy AFORD chati ndi chokhumudwa ndi zomwe adayankhula mlangizi wa president pa nkhani za ndale a Francis Mphepo zoti adawudza m’tsogoleri wa dziko lino Professor Arthur Peter Mutharika kuti asiye kuchita zitukuko chigawo chaku mpoto. Anthu sanamvetse bwino-Mphepo Muchikalata chomwe chipani cha AFORD chatulutsa ndipo chasayinidwa ndi Wofalitsa nkhani mu chipanichi a Khumbo Mwaungulu chati chipani chawo ndichokhumudwa ndi zomwe mkulu-yi analankhula Francis Mphepo. “Tikudzudzula zomwe analankhula a Mphepo ponena kuti anthu a kumpoto ndi osayamika ndipo boma lisiya kutukula kumpoto. Mawu amenewa ndi opasula komanso obweretsa tsankho. Tikufuna apepese apo ayi tichitapo kanthu,” anatero Mwaungulu. Koma mlangizi wa president pa nkhani za ndale a Francis Mphepo atsutsa idzi ndipo ati iwo sadayankhule zomwe akunena achipani cha AFORD. “Anthu sanamvetse bwino zomwe ndinanena komanso ena azitanthauzira molakwika chifukwa President wathu ndi okonda mtendere komanso amakonda mzika iliyonse ya dziko lino ndiye ine sindingakambe zimene zili zosemphana ndi iyeyo,” anatero a Mphepo.",https://www.radiomaria.mw/aford-idzudzula-mlangizi-wa-president/,"January 21, 2020",Izahaki Mwacha
Aphunzitsi Akupitilirabe ndi Sitiraka,"Aphunzitsi a sukulu zosiyanasiyana m’dziko muno akupitilira kuchita m’bindikiro ku maofesi a bwana-mkubwa a maboma onse mdziko muno ndi cholinga chopereka madandaulo a malipiro awo a mwezi wa December chaka chatha. Malingana ndi atsogoleri a bungwe la m’gwilizano wa aphunzitsi la Teachers Association of Malawi (TUM), aphunzitsi-wa akunyanyala ntchito ati pofuna kukakamiza boma kuti liwapatse ndalama za malipiro a mwezi wa December. Aphunzitsi omwe akunyanyala ntchitowo kuchita zionetsero Atangolandira chikalata cha madandaulo-wa bwanamkubwa wa boma la Mangochi m’busa Mosses Chimphepo anatsimikizira aphunzitsi-wo kuti asadere nkhawa kamba koti ndalama zawo alandira. Koma polankhulanso wapampando wa bungwe la m’gwirizano wa aphunzitsi-wa ku Mangochi, Symon Maziya wati aphunzitsi-wo pitiliza kunyanyala ntchito-ku ndipo tsiku ndi tsiku adzipezeka pa ofesi yabwanamkubwa-yu mpaka lachitatu sabata ino. Ku Dedza nawonso aphunzitsi-wa anasonkhana ndi kukapereka chikalata cha madandaulo awo kwa bwana mkubwa wa bomalo. Yemwe anatsogolera gulu la aphunzitsitsa ndi Levi Wande wapampando wa bungwe loyimira aphunzitsiwa m’bomalo ndipo anati kunyanyala ntchito kwa aphunzitsitsa kusokonezanso maphunziro aana kotero boma likuyenera kupereka nsanga ndalama za aphunzitsiwa zinthu zisanafike poyipa kwambiri. Koma polankhulapo yemwe analandira chikalatachi a George Ngayiyaye a kuofesi yoona za maphunziro m’bomalo omwe anayimira bwana mkubwa wa bomalo,  anati iwo akapereka kalata-yi kwa oyenelera.",https://www.radiomaria.mw/aphunzitsi-akupitilirabe-ndi-sitiraka/,"January 21, 2020",Izahaki Mwacha
Awanjata Kaamba Kobera Agent wa Mpamba,"Apolisi m’boma la Chikwawa amanga amuna awiri kaamba kowaganizira kuti apalamula mualandu wakuba ndalama mu phone kudzera mu njira ya mpamba. Malinga ndi wachiwiri kwa wofalitsa nkhani mbomalo Sergeant Dickson Matemba amunawa ndi Yamikani Mukhoya wazaka 29 komanso James Mbewe wazaka 21 zakubadwa.  Amunawa anapalamula mulanduwu lachitatu pa 15 January 2020 pansika wa pa Dyeratu m’bomalo pomwe ananamiza wothandiza anthu potumiza ndalama (Agent) kuti atumize ndalama kunambala ina yomwe amati ndi ya Mayi awo,  pomwe anatumiza ndalamayi amunawa anathawa pamalopa atapereka jumbo ya mtundu wa black yomwe munali mapepala okhaokha malo mwa ndalama. Agent-yu ataona kuti mupepalali mulibe ndalama anapereka uthenga pansikawu woti aliyense awone muthu akutenga ndalama kumpamba zokwana K70, 000 amudziwitse agentiyu. Patangotha kanthawi pang’ono ananva zoti amunawa akutenga ndalamayi pamalo ena pafupi ndi nsikawu ndipo pomwepo anadziwitsa apolisi omwe anabwera ndikugwira amunawa. Amunawa akuyembekezeka kukaonekera kubwalo la milandu ndi kukayankha mlandu wakuba.",https://www.radiomaria.mw/awanjata-kaamba-kobera-agent-wa-mpamba/,"January 19, 2020",Izahaki Mwacha
CRON Idzudzula Katuni wa Malawi News,"Mgwirizano wa mabungwe omwe umawona za Ufulu wa Ana Mdziko muno wa Child Rights Organisations Network wadzudzula chithunzi chomwe chimadziwika ndi dzina loti Achalume (cartoon) chomwe chidatuluka mu News Paper ya Malawi News yapa 28 December Chaka chatha chifukwa chokamba zosemphana ndi ufulu wamwana wankazi pankhani yogonana. Chithunzi chomwe chinadzudzulidwacho Mgwirizanowu muli mabungwe monga Save the Children, World Vision, Plan International Malawi komanso SOS Children’s Village Malawi ndipo anena izi kudzera mu Chikalata chomwe mabungwewa chomwe chati zomwe anajambula a HASWELL KUNYENJE pa Cartoon yawo yotchedwa Achalume zinali zokhumudwitsa pomwe analemba kuti Mamuna wina adagonana ndi Mtsikana wang’ono wadzaka 16 ndipo mtsikanayo anapereka matenda opatsilana pogonana kwa Bamboyo. Iwo ati mwana yemwe sadafike zaka 18 ayenera kumalimbikitsidwa ku nkhani yamaphunziro osati nkhani zogonana. Mabungwewa ati malamulo adziko lino amaletsa kukamba nkhani zogonana ndi mwana yemwe sanakwanitse dzaka 18 zakubadwa ndipo kutero ndi mulandu waukulu. Mai Edith Tsikidzani ndi Mmodzi mwa ogwira ntchito ku Bungwe la Save the Children ndipo iwo anati ndizomvetsa chisoni kuti mpaka pano mdziko muno anthu ena akugwiritsa ntchito mphanvu komanso kutchuka kwawo pofuna kuchitira ana zachipongwe komanso kulimbikitsa mchitidwewu komwe ndikupha tsogolo la anawa. “Ifeyo ndife okhudzika kaamba ka katoon imeneyi yomwe ikukolezera abambo ambiri kuti azichita zosayenera ndi wana aatsikana omwe sanakwane zaka 18 chomwe ndi chitonzo chzchikulu kwa anawa komanso amayi mdziko muno,” anatero mayi Tsikidzani. Mwazina mayi tsikidzani anati kuika katoon imeneyi ndikukolezera mchitidwewu kwa abambo omwe amakhala ndi maganizo ofuna kugona ndi ana mmalo moika uthenga oti utha kuthandiza komanso kuteteza anawa.",https://www.radiomaria.mw/cron-idzudzula-katuni-wa-malawi-news/,"January 19, 2020",Izahaki Mwacha
Anthu 18 Afa pa Chiwembu Mdziko la Syria,"Anthu 18 afa mdziko la Syria pamene ndege za asilikali a mdziko la Syria ndi Russia zinaponya mabomba mu mzinda wina wotchedwa Idrib. Malinga ndi malipoti a wailesi ya BBC, pa chiwembuchi galimoto zambiri zapsa limodzi ndi oyendetsa ake. Chiwembuchi chachitika ngakhale kuti maikowa anagwirizana zosiya kuchitirana za mtopola pomwe anakambirana za mtendere. Malipoti ati ngakhale izi zili chomwechi, mayiko awiriwa asankha kusayankhulapo kanthu pa nkhaniyi.",https://www.radiomaria.mw/anthu-18-afa-pa-chiwembu-mdziko-la-syria/,"January 16, 2020",Izahaki Mwacha
Papa Wati Mawu a Mulungu Amafalikira Ponseponse,"Mtsogoleri wa mpingo wa katolika pa dziko lonse, Papa Francisco wati mawu a Mulungu ali ndi mphavu yofalikira ponseponse. Papa Francisko Papa walankhula izi lachitatu pa bwalo la Saint Peter’s Square ku likulu la mpingowu ku Vatican. Polankhula kwa anthu omwe anasonkhana pa bwaloli Papa Francisco wati ngakhale mpingo wakhala ukukumana ndi mavuto osiyanasiyana kuyambira nthawi ya Apostoli maka pofalitsa Uthenga wa Yesu Khristu, komabe Mau a Mulungu akhala akufalikira ponseponse. Pamenepa iye wati izi zikusonyeza mphamvu yodabwitsa yomwe Mau a Mulungu alinayo yotha kufikira pena paliponse. Iye wati zimenezi zikusonyeza kuti palibe angamangire mpanda mawu a Mulungu.",https://www.radiomaria.mw/papa-wati-mawu-a-mulungu-amafalikira-ponseponse/,"January 16, 2020",Izahaki Mwacha
HRDC Ikufuna Stadium ku Zomba Ithe Msanga,"Ziwonetsero zomwe bungwe la Human Rights Defenders Coalition (HRDC) linakonza, zachitika lero m’mizinda yonse ikulu ikulu mdziko muno. Khwimbi la anthu pa ziwonetserozo Ziwonetserozi cholinga chake chinali chofuna kukakamiza wapampando wa bungwe la Malawi Electoral Commission (MEC) Dr. Jane Asah  kuti atule pansi udindo wake komanso kuti bungwe la Anti Corruption Bureau (ACB) liwuze mtundu wa Amalawi anthu omwe akuti amafuna kupereka ziphuphu kwama Judge omwe akumva mlandu wachisankho cha president. Ndipo mu mzinda wa Zomba,  ziwonetserozi zinayambira ku Chinamwali kukafika komwe kumalo komwe khonsolo ikumangako Stadium ndi kukafika ku maofesi a bomalo komwe anakapereka chikalata cha madandaulo awo chomwe analandira ndi bwanamkubwa wa boma la Zomba, Dr. Raphael Piringu. M’mawu ake, wapampando wa bungwe la HRDC mchigawo chaku m’mawa a Madalitso Banda ati ziwonetsero zomwe zinachitika mu mzindawu zinalinso zofuna kukakamidza akuluakulu a khonsolo ya mzinda wa Zomba kuti atsirize kumanga Stadium yomwe idayambidwa zaka ziwiri zapitazo.",https://www.radiomaria.mw/hrdc-ikufuna-stadium-ku-zomba-ithe-msanga/,"January 16, 2020",Izahaki Mwacha
Ana Abwerere Ku Sukulu- CADECOM,"Bungwe la zachitukuko mu mpingo wakatolika la Catholic Development Commission (CADECOM) mu arkidayosizi ya Blantyre lalangiza makolo a m`boma la Phalombe kuti atumize ana awo ku sukulu pomwe teremu yachiwiri yayamba kale sabata yapitayo. Mlembi wa bungweli a Mandinda Zungu alangiza makolowa pambuyo poyendera sukulu za pulayimale za Dindi komanso Lihaka zopezeka m`dera la mfumu yaikulu Chiwalo m`bomali pa kampeni yolimbikitsa ana kuti abwerere msukulu zawo kudzera mu pulojekiti yophunzitsira pamodzi ana alungalunga ndi aulumali wosiyanasiyana, Inclusive Education pachingerezi ndipo ikugwiridwa ndi thandizo la ndalama kuchokera ku bungwe la Open Society Initiative for Southern Africa (OSISA). Ophunzira pa sukulu ya pulaimale ya Dindi kumvetsera kampeni ya CADECOM Iwo ati ulendowu waulula kuti ana ena sanabwerere msukulu pomwe enanso sanayambitsidwebe sukulu ngakhale chigawo chachiwiri cha maphunziro chidayamba pa 6 January, 2020 zomwe anati ndi zodandaulitsa ku dziko. “Kuti dziko litukuke limafunika kuti anthu ake akhale ophunzira ndiye ifeyo ngati mpingo mu strategic plan ya dayosezi timalimbikitsa maphunziro, timalimbikitsanso maphunziro a mkomba phala choncho ife ngati Cadecom tikutengapo gawo kuti akhristu athu komanso anthu a dziko la Malawi azikhala ophunzira kuwalimbikitsa kuti apite ku sukulu” anatero a Zungu. Gulupu Chiwalo ya m`boma la Phalombe inavomereza za vutoli ndipo inati makolo ndi omwe akupangitsa kuti anawa asabwerere kusukulu mwa msanga kamba ka zifukwa zosamveka bwino “Ndizoona, nanenso ndazionera ndekha chifukwa mmene tayendera mu mmisewumu tawonadi ana koma zonsezi ndi makolo awo koma ine udindo wanga ndilimbikitsa kuja ndaona ana ochuluka Kwa a Mang`anda ndi mudzi mwanga momwe ndiye ndiyetsetsa kuti ndikumane nawo a mfumu a Mang`anda kuti tiunikirane kuti ana abwerere ku sukulu” inatero mfumu Chiwalo. Amayi pa chipatala cha Nambazo kumvetsera uphungu wa kapewedwe ka matenda ndi ulumali  Pankhani yopereka maphunziro kwa ana olumala ndinso alungalunga pamodzi,mkulu woyang`anira maphunziro akasakaniza ku ofesi ya maphunziro m`bomali mayi Mercy Phinifolo Chisoni wayamikira bungwe la CADECOM kamba kolimbikitsa maphunziro oterewa msukulu za mderali zomwe zapangitsa ana olumala kukhala ndi mwayi wolandira maphunziro. “Ana ambiri mbuyomo makamaka olumala amasekeredwa nyumba zawo koma itabwera CADECOM mchaka cha 2016 zinthu zinasintha”. anatero mayi Chisoni. Maphunziro oterewa ngofunika kuwalimbikitsa poti ineyo ndikulankhula pano sindiwona koma ndine wodalirika kuofesi yanga ya za maphunziro anapitiliza mayi Chisoni. Kupatula kumbali ya Maphunziro,Bambo Fransico Hau otumikira mparish ya Chiringa anapitiliza kuyamikira bungweli kamba koperekanso mauthenga a momwe angatetezere ma ulumali wosiyanasiyana kwa amayi oyembekezera ndinso omwe ali ndi ana achichepere osaposera zaka 8 pa chipatala chaching`ono cha Nambazo m`bomali.",https://www.radiomaria.mw/ana-abwerere-ku-sukulu-cadecom/,"January 16, 2020",Izahaki Mwacha
Asilikali 89 Afa Mdziko la Niger,"Chiwerengero cha asilikali omwe afa pa chiwembu chomwe gulu lina laza uchifwamba la chisilamu linachita mdziko la Niger lachinayi sabata yatha ati chafika pa 89 tsopano.  Malingana ndi wailesi ya BBC boma la dzikolo laika masiku atatu okhudza maliro a asirikali-wa. Nduna yofalitsa nkhani mdzikolo Zakaria Abdourahame yati pambuyo pa ntchito yofufuza anthu omwe afa pachiwembuchi apeza kuti anthu ena a mugulu lazauchifwambali okwana 77 afanso pa chiwembuchi. Chiwembuchi chachitika patangotha mwezi umodzi gulu lachisilamu litachita zamtopola pa malo ena mdzikolo chomwe chinaphetsa asirikali aboma akwana 71 a dzikolo. Maiko a Chad, Mali, Niger, Burkinafaso komanso Mauritania akhala akugwirana manja pofuna kuthetsa za mtopola zomwe zakhala zikuchitika mmaikowo kwa zaka zochuluka zomwe  akuganiza kuti magulu achisilamu ndi omwe akhala akuchita izi.",https://www.radiomaria.mw/asilikali-89-afa-mdziko-la-niger/,"January 14, 2020",Izahaki Mwacha
Apha Gogo Pomuganizira Kuti ndi Mfiti,"Anthu okwiya m’boma la Chitipa apha gogo wina pomuganizira kuti ndi  mfiti. Mneneri wa apolisi m’bomalo Gladwell Simwaka watsimikiza za nkhaniyi ndipo wati gogoyu ndi mai Philines Mulenga. Malinga ndi a Simwaka, anthuwa akuti akukhulupilira kuti gogoyu anapha mdzukulu wake mdera la mfumu yaikulu Mwaulambya m’bomalo. Wadzudzula mchitidwewu-Dausi “Mdzukulu wawo wa agogowa anamwalira ndiye agogowa sanakakhale nawo pa malirowo zomwe zinachititsa kuti anthuwo aganize kuti ndi omwe apha mdzukuluyo,” anatero a Simwaka. A Nicholus Dausi omwe ndi nduna yoona za chitetezo cha mdziko adzudzula mchitidwe wopha anthu okalamba powaganizira kuti ndi mfiti. “Aliyense ali ndi nthawi yake yokufa yomwe Mulungu anamulembera. Ndiye munthu akadwala ndi kufa sikuti azinamizira azigogo ayi. Amenewa tiwalemekeze chifukwa kupanda iwowa sibwenzi ife tili moyo,” anatero a Dausi.",https://www.radiomaria.mw/apha-gogo-pomuganizira-kuti-ndi-mfiti/,"January 14, 2020",Izahaki Mwacha
Akatswiri Adzudzula Anthu Opereka Chitseka Pakamwa Kwa Majaji,"Akatswiri pa ndale ati zomwe zamveka kuti anthu ena okhudzidwa pa mlandu wa chisankho amafuna kupereka chiphuphu kwa ma jaji omwe akumva mlanduwu ndi zomvetsa chisoni. Akatswiriwa George Phiri komanso Humphreys Mvula ati kupereka chitseka pakamwa kwa oweruza kuti adzagamule mokomera mbali imodzi, posatengera umboni omwe bwalo la milandu lalandira ndi chidzindikiro cha kuti akudziwa kuti sanapereke umboni wokwanira ndipo mlandu wawayipira. Mvula: Ndi zomvetsa chisoni komanso zochititsa manyazi “Zikusonyeza kuwola kwa atsogoleri omwe tili nawo mdziko muno. Ngati akuchita izi ndiye kuti akudziwa kuti ndi olakwa pa mlanduwu,” anatero George Phiri yemwe ndi mphunzitsi wa zamalamulo pa sukulu ya ukachenjede ya Livingstonia. Naye mkhalakale pa ndale Humphreys Mvula anati, “Ndi zomvetsa chisoni komanso zochititsa manyazi kwambiri. Amenewa ndi maganizo oyipa, upandu komanso mtima wa usatana.” Ndemangazi zikudza pomwe zadziwika kuti majaji akubwalo lalikulu la milandu omwe akumva mlandu wa chisankho akadandaula ku bungwe lothana ndi katangale ndi ziphuphu mdziko muno la Anti Corruption Bureau (ACB) kuti pali anthu ena omwe amafuna kuwapatsa ziphuphu kuti adzagamule mlandu mowakondera.",https://www.radiomaria.mw/akatswiri-adzudzula-anthu-opereka-chitseka-pakamwa-kwa-majaji/,"January 13, 2020",Izahaki Mwacha
Boma Lapempha Anthu Alolerane,"Boma lapempha anthu mdziko muno kuti adzikhala ololerana pokambirana pomwe zinthu zalakwika. Dausi: Masiku ano zalowa chisawawa Nduna yoona yoona za chitetezo cha mdziko, a Nicholus Dausi anena izi polankhula ndi Radio Maria Malawi. Ndunayi yati ndizomvetsa chisoni kuti anthu masiku ano akukonda kuyenda mmisewu pochita zionetsero zosonyeza kusakondwa kwao pa zinthu zina mmalo   mokambirana kuti apeze yankho pa vuto lomwe akukomana nalo. “Masikuano zalowa chisawawa kwambiri. Anzathu a ku Mozambique nawo mbuyomu anali ndi nkhondo koma pano anakambirana ndi kumvana chimodzi. Nanga ife a Malawi omwe timati ndife anathu okonda mtendere, mtendere umenewu unapita kuti?” anadabwa motero a Dausi. Pamenepa a Dausi ati kuchita zionetsero zabata sikoletsedwa mu malamulo a dziko lino, koma ati kuononga katundu waboma ndi wa anthu osalakwa pamene anthu akuchita zionetserozi ndi kolakwika.",https://www.radiomaria.mw/boma-lapempha-anthu-alolerane/,"January 13, 2020",Izahaki Mwacha
Papa Wapempha Akhristu Akhale Odzichepetsa,"Mtsogoleri wa mpingo wa katolika pa dziko lonse  Papa Francisco, wapempha akhristu kuti akhale odzichepetsa  ngati Yesu Khristu. Papa Francisko Malinga ndi malipoti a wailesi ya Vatican, Papa Francisco  anapempha akhristu omwe anasonkhana pa bwalo la St. Peters Square kuti akonde kupemphera pemphero la mthenga  wa njelo kwa mai Maria, kuti  ayesetse kuyenda m’mapazi a Yesu Khristu. Iye wati ndi zomvetsa chisoni kuti akhristu ambiri amalephera kutengera khalidwe la Ambuye Yesu Khristu chifukwa chokomedwa ndi zinthu za mdziko.",https://www.radiomaria.mw/papa-wapempha-akhristu-akhale-odzichepetsa/,"January 13, 2020",Izahaki Mwacha
Ambuye Ziyaye Ayamikira Aphunzitsi a Tilitonse,"Arkiepiskopi wa arkidayosizi ya Lilongwe, Ambuye Tarcizio Ziyaye wayamikira mgwirizano omwe ulipo pakati pa amphunzitsi a Ana a Tilitonse komanso atsogoleri osiyanasiyana a mu mpingo wakatolika. Iwo amayakhula izi ku parish ya St. Johns Msamba pa mwambo wa chaka cha Epiphania chomwe arkidayosiziyo imachita loweruka lililonse lotsatira lamulungu la Epiphania pa dziko lonse. Ambuye Ziyaye: Aphunzitsi akugwira ntchito yotamandika Ambuye Ziyaye alimbikitsa ana mdziko muno kuti azilimbikira maphunziro a ku sukulu komanso a Tilitonse ndi cholinga choti adzitumikira bwino ngati ana komanso kukhala mzika zodalirika za dziko lino. “Episkopi ntchito yake ndi kuphunzitsa Anthu zinthu za mu mpingo koma ine sindingakwanitse chifukwa sindimakhala ku parishi iliyonse. Ntchito imeneyi amandithandiza ndi aphunzitsi amenewa ndipo ndikuti Zikomo kwambiri mukugwira ntchito yotamandika,” anatero ambuye Ziyaye. Pothilirapo ndemanga mkulu wa mu ofesi yoona za mabungwe a utumiki wa a Papa la Pontifical Mission Societies (PMS) mu arkidayosizi ya Lilongwe bambo Francis Lekaleka, anati ofesi yawo ipitiliza kulimbikitsa Ana kuti adzilimbikira pa maphunziro awo kudzera munjira zosiyanasiyana zomwe yakonza.",https://www.radiomaria.mw/ambuye-ziyaye-ayamikira-aphunzitsi-a-tilitonse/,"January 13, 2020",Izahaki Mwacha
Papa Wati Anthu ali ndi Njala ya Mtendere,"M’tsogoleri wa mpingo wa katolika pa dziko lonse Papa Francisko wati dziko lapansi lili pa njala ya mtendere chifukwa anthu alibe mtendere wa mtima. Papa Francisko walankhula izi lachinayi pa misa kulikulu la mpingo ku Vatican. Papa Francisko wati dziko lapansi lingakhale pa mtendere weniweni pokhapokha ngati poyamba munthu aliyense paekhapaekha ali ndi mtendere mu mtima. Papa Francisko Iye wati nzosatheka kumakamba za mtendere pa dziko la pansi ngati anthu eni akewo alibe mtendere mu mtima mwao. Pamenepa iye wati mtendere wa mu mtima umabwera ngati anthu azika mizu ya moyo wao mwa mulungu. “Aliyense wodzitchula kuti ndi mkhristu koma chonsecho ali kalikiliki kubweretsa chisokonezo pa banja lake, m’mudzi mwake, ku ntchito kwake ndi malo ena onse omwe apezeka ngwabodza ndipo sayeneranso kudzitchula kuti ndi mkhristu,” watero Papa Francisko. Iye wati mtendere ungabwere pa dziko ngati anthu agonjera Mulungu ndipo ngati azika mizu ya moyo wao mwa Mulungu. Papa Francisko wati ndi Mulungu yekha amene angabweretse mtendere pa dziko lapansi kudzera mwa Mzimu Woyera kuti Mzimu Woyera’yo akhazikike mu mtima mwa munthu aliyense. Iye wati kuzika mizu mwa Mulungu zitanthauza kukondana wina ndi mzake. Ichi Papa Francisko wati ndiye chinsinsi chobweretsera mtendere pa dziko. Papa Francisko wafotokoza kuti kukondana wina ndi mzake zitanthauza kukamba zabwino za ena osati kukhalira miseche. Pamenepa iye wati aliyense akuyenera kumadzifunsa ngati kudzera mzokamba zake akuthandiza kubweretsa mtendere pa dziko kapena ayi. Papa Francisko wati satana amakondwa pamene anthu akumenyana kapena kukangana popeza cholinga chake chimakhala chakwaniritsidwa. Pomaliza Papa Francisko wati mtendere ndi mphatso ya Mzimu Woyera.",https://www.radiomaria.mw/papa-wati-anthu-ali-ndi-njala-ya-mtendere/,"January 10, 2020",Izahaki Mwacha
Mlandu wa Chisankho cha Aphungu Udzapitilira pa 10 February,"Bwalo lalikulu la milandu mu mzinda wa Blantyre layimika kumva mlandu okhuza zosatira za chisankho cha madera atatu a kunsi kwa mtsinje wa Shire mpaka pa 10 February chaka chino. Justice Silvester Kalembera yemwe akumva mlanduwu walamula kuti mbali zokhudzidwa ndi mlanduwu zomwe zikufuna kupempha zofunika kuti bwaloli liunikire apereke ku bwaloli nkhani-yi isanayambe kumveredwa pomwenso akuyembekezera kuzamaliza kumva m’boni zomaliza za nkhani-yi. Akumva mlanduwu-Kalembera Pa tsiku lomalizali Peter Lackson yemwe anakaperekera umboni wa odandaula wachiiwiri a Lazarus Chakwera pa mlandu wa chisankho cha president, anakayikiranso umboni ku bwaloli. Mu umboni wake Lackson anati bungwe la MEC linagwiritsa ntchito mapepala olakwika pa chisankhochi komanso oyang’anira chisankhochi amasintha pa chipepalachi manambala omwe amapezeka pa malo oponyera votiwo. Omwe akuyimira chipani cha Malawi Congress (MCP) mdera la pakati m’boma la Nsanje a Kafandikhale Mandevana, mdera la kumadzulo Enock Chizuzu komanso Foster Thikiwa wa dera la kumadzulo kwa boma la Chikwawa ndi omwe akutsutsana ndi zotsatira zomwe MEC inalengeza.",https://www.radiomaria.mw/mlandu-wa-chisankho-cha-aphungu-udzapitilira-pa-10-february/,"January 10, 2020",Izahaki Mwacha
Milandu Yogwililira Yakwera M’boma la Zomba,"Mkulu wa apolisi chigawo chaku m’mawa kwa dziko lino Commissioner Arlene Baluwa wapempha anthu m’dziko muno kuti athandizane ndi polisi pa ntchito yothana ndi m’chitidwe wogwilira ana m’dziko muno. Wati milandu yogwililira yakwera kwambiri-Baluwa Commissioner Baluwa amayankhula izi kwa Group Village Headman Chingondo, m’dera la mfumu yayikulu Mwambo m’boma la Zomba pa msonkhano womwe apolisi anakonza okambirana ndi anthu za momwe angathetsere nkhanza zogwilira ndi kuzunza anthu okalamba kuphatikizapo anthu a khungu la chi-albino. Commissioner Baluwa wati nkhanza zogwilira zikuchulukira m’boma la Zomba kamba koti m’chaka cha 2019 milandu yokwana 97 idalembetsedwa kusiyana ndi milandu 68 yomwe idalembetsedwa chaka cha 2018. Choncho Iwo apempha anthu kuti adzikanena ku polisi za nkhadza zogwililira zomwe zikuchitika pakati pa magulu okhudzidwawa. Pa nkhani ya belo ya polisi Commissioner Baluwa wati anthu akuyenera kudziwa kuti beloyi ndi yaulele kotero sakumayenera kupereka ndalama ina iliyonso kwa apolisi pomwe apempha belo.",https://www.radiomaria.mw/milandu-yogwililira-yakwera-mboma-la-zomba/,"January 10, 2020",Izahaki Mwacha
Amuna Awiri Afa Pokumba Golide ku Makanjira,Anthu awiri afa nthaka itawakwilira kumalo oletsedwa omwe anthu akuchitako migodi ati pofuna kupeza miyala ya mtengo wapatali ya golide ndi ina m’phiri la Namizimu m’dera la mfumu yayikulu Makanjira m’boma la Mangochi. Watsimikiza za ngoziyi-Maida Malingana ndi ofalitsa nkhani za apolisi m’bomalo Inspector Rodrick Maida anthuwo akuti akhudzidwa ndi imfayi dzenje lomwe amakumba pofukula miyala ya mtengo wapataliyo litagumukira ndi kuwakwilira. Amuna-wa ndi  a  Issa Saladi ndi a Matola Bakali onse anali a zaka 22 zakubadwa. Ngozi-yi inachitika pa  9 January 2019 m’dera la Mtiule m’bomalo. Matupi a anthuwo atawatengera pa chipatala cha Makanjira ndi komwe anatsimikizira achibale kuti amunawo anafa kamba kobanika. Malemu Issa Saladi komanso Matola Bakali anali ochokera m’mudzi mwa Chiwoko mfumu yayikulu  Makanjira m’boma la Mangochi.,https://www.radiomaria.mw/amuna-awiri-afa-pokumba-golide-ku-makanjira/,"January 10, 2020",Izahaki Mwacha
Nyumba ya Delamere Yapsa,"Munthu m’modzi wavulala  pa ngozi ya moto umene unabuka pa chinyumba chosanjikizana cha Delamere mu m’dzinda wa Blantyre. Nyumba ya Delamere ikuyaka moto Wofalitsa nkhani za apolisi mu mzinda-wu Augustus Nkhwazi watsimikiza za nkhaniyi ndipo wati ngozi-yi yachitika lero m’mawa. Iye wati pa ngozi-yi katundu wambiri  wasakazika koma kuti ntchito yofufuza gwero la ngozi-yi ili mkati. “Motowu unayamba cha m’ma 7 mamawa ndipo unakhudza gawo lomwe kukukhala a Kachere Institute of Health and Development,” anatero a Nkhwazi. Iwo ati mkulu amene wavulalayu Micheal Wataya yemwe ndi wowerengetsera ndalama wa Delemere Properties wagonekedwa pa chipatala cha Blantyre Adventist mu mzinda omwewo wa Blantyre. Pamenepa Nkhwazi walimbikitsa anthu a mu mzindawo kuti azikhala tcheru komanso osamala pofuna kupewa ngozi za moto ngati izi zomwe wati zikuchulukira kwambiri mu mzindawo pa zifukwa zosiyanasiyana.",https://www.radiomaria.mw/nyumba-ya-delamere-yapsa/,"January 10, 2020",Izahaki Mwacha
10 Years IHL for Defiling 5 Year-Old Girl,"The Nkhunga First Grade Magistrate court in Nkhotakota has sentenced 31 year-old Anderson Bester Chisale to ten years imprisonment with hard labour for defiling a five year-old girl. The incident happened on January 5, 2020 at Msakanene area, around Dwangwa in the district. The victim and her elder sister were playing outside their house; later Chisale invited her into his house where he defiled her. The elder sister heard a cry from her sister and immediately rushed to the scene and later informed her mother. Upon arrival at suspect’s house, the mother discovered that her daughter was having some difficulties in walking and had blood stains on both her dress and private parts.  Suspect was arrested and charged with defilement. Appearing in court on Wednesday this week, he pleaded guilty to the charge. In mitigation, he prayed for court’s leniency saying he came all the way from Ntcheu to Dwangwa to do piece work only. During court proceedings, the state through prosecutor Mickeas Chatsila told the court that the convict being a neighbour to the victim, would have acted as guardian but instead turned him into a monster. Prosecutor Chatsila prayed for a custodial sentence saying such kind of people are a threat to the society as such they need to be isolated from the community. Passing sentence, First Grade Magistrate Kingsley Buleya concurred with the state, and bemoaned the age deficit between the convict and the victim. Buleya then sentenced Anderson Bester Chipeta to ten years imprisonment with hard labour to deter would be offenders. The convict hails from Mchocho village in the area of T/A Masasa in Ntcheu district.",https://www.radiomaria.mw/10-years-ihl-for-defiling-5-year-old-girl/,"January 9, 2020",Izahaki Mwacha
Papa Apempha Chimvano Pakati pa Maiko,"Mtsogoleri wa mpingo wa katolika pa dziko lonse Papa Francisko wati kulemekezana komanso kukambirana kungathandize kubweretsa chimvano pakati pa maiko. Papa walankhula izi lachinayi ku likulu la mpingowu ku Vatican mu uthenga wake kwa akazembe oyimira mayiko awo ku likulu la mpingowu. Iye wati mayiko akuyenera kulimbikitsa mtendere nthawi zonse. Pamenepa iye wati kulimbikitsa chiyembekezo cha tsogolo labwino, kulimbikitsa mtendere komanso kusamala mbali zonse za moyo wa anthu ndiyo ntchito imene likulu la mpingo wa katolika imakangalika nayo. Kumayambiliro a chaka chilichonse mtsogoleri wa Mpingo wa Katolika pa dziko lonse amapereka uthenga wake wa chaka cha tsopano kwa a kazembe oimira maiko awo kulikulu la Mpingo wa Katolika ku Vatican. Mwa zina Papa Francisko wakambapo za maulendo ake m’maiko osiyasiyana kuti maulendowa amathandiza kuti iye akambirane ndi adindo osiyasiyana pa nkhaninso zosiyanasiyana. Iye wati kawirikawiri amaika chidwi pa achinyamata chifukwa iwo ndi gawo limodzi lofunika la anthu. Papa Francisko wati amakhala wachisoni chifukwa cha nkhanza zomwe ana kapena achinyamata amachitiridwa ndi anthu akuluakulu. Papayu wati Mpingo wa Katolika ndi wokonzeka kubweretsa nkhani zimenezi poyera komanso kuzithetsa kudzera m’malamulo omwe Mpingo wakhazikitsa othetsera zonyansazi. Iye wakambaponso za kufunika kosamala chilengedwe ndipo anatchula za Sinodi ya ku Amazon yomwe idaunika kwambiri za nkhani imeneyi. Papa Francisko sadaiwale kukamba za kufunika kolimbikitsa mtendere komanso kuti maiko azikambirana ngati pali mavuto aliwonse. Pamenepa iye wati ndichikhulupiriro chake kuti khumbo lake lokacheza ku South Sudan likwaniritsidwa chaka chino. Pomaliza Papa Francisco wati amayi akuyenera kupatsidwa mwayi wokhala mmaudindo osiyasiyana ndipo kuti pakutero athandize potukula miyoyo yao komanso ya anthu onse.",https://www.radiomaria.mw/papa-apempha-chimvano-pakati-pa-maiko/,"January 9, 2020",Izahaki Mwacha
Boma Lakhululukira Akayidi 184,"Wakhululukira akayidi Mtsogoleri wa dziko lino wakhululukira akayidi okwanira 184 opezeka mu ndende zosiyanasiyana za mdziko muno. Malingana ndi chikalata chomwe unduna woona zachitetedzo cha dziko watulutsa, m’tsogoleri wa dziko linoyu wachita izi ngati njira imodzi yosangalira nyengo ya kubadwa kwa Yesu Khristu. Akayidi omwe akhululukidwa-wa ndi omwe awonetsa khalidwe labwino komanso omwe anapalamula milandu ingono-ingono. Ena mwa iwo akhululukiridwa",https://www.radiomaria.mw/boma-lakhululukira-akayidi-184/,"January 9, 2020",Izahaki Mwacha
HRDC Yachita Ziwonetsero Zakwa Nsundwe,"Bungwe lomenyera maufulu a wanthu mdziko muno la Human Rights Defenders Coalition (HRDC) lero lachita zionetsero zofuna kuti chilungamo chichitike pa nkhani yokhudza apolisi ena omwe akuwaganizira kuti anagwililira amayi a kwa Msudwe mu mzinda wa Lilongwe. Khwimbi la anthu pa ziwonetserozo Zionetserozi zinayambira pa bwalo Community mu mzinda-wu, ndipo zinakathera ku likulu la apolisi ku Area 30 komwe akapereka chikalata cha madandaulo awo. Mwazina iwo akufuna kuti  apolisi omwe anakhudzidwa ndi mchitidwewu amangidwe. Malingana ndi mtolankhani wathu amene anali kumaloku, chitetedzo chinali chokhwima kwambiri ngakhale kuti anthu ena awononga katundu wa mphepete mwa msewu umene anthu ochita zionetserowa amagwilitsa ntchito.",https://www.radiomaria.mw/hrdc-yachita-ziwonetsero-zakwa-nsundwe/,"January 9, 2020",Izahaki Mwacha
MISA Malawi Idzudzula Kumangidwa kwa Atolankhani,"Bungwe lomenyera ufulu wa atolankhani m’dziko muno la MISA-Malawi  ladzudzula zomwe apolisi achita pomanga atolankhani atatu pabwalo la ndege la Kamuzu International mu mzinda wa Lilongwe, pamene anali mkati mogwira ntchito yawo. Wasayina chikalatacho-Ndanga Bungwe-li lanena izi kudzera mu chikalata chomwe latulutsa pomwe limathilirapo ndemanga kutsatira kumangidwa kwa atolankhaniwa omwe anamangidwa pomwe nthumwi za bungwe la Europian Union (EU) zimafika m’dziko muno kuti zidzapereke lipoti lokhudza momwe chisankho cha pa 21 May 2019 chinayendera. Malingana ndi wapampando wa bungwe-li m’dziko muno Teleza Ndanga, zomwe apolisi-wa anachita ndi zosayenera, kotero wati bungweli liyesetsa kuti likumane ndi apolisi ndi cholinga choti pakhale ubale wabwino pakati pa apolisi ndi atolankhani m’dziko muno. Atolankhani-wa ndi Steve Zimba ndi Francis Chamasowa omwe ndi a wailesi ya Zodiak, komanso  Golden Matonga wa Nation Publications Limited ndipo anawatsekulira mulandu wochita zachisokonezo pa bwalo la ndege.",https://www.radiomaria.mw/misa-malawi-idzudzula-kumangidwa-kwa-atolankhani/,"January 9, 2020",Izahaki Mwacha
Epifania Imathandiza Ana Kuzama mu Chiphunzitso cha Mpingo-Bambo Thawani,"Arkdayosizi ya Blantyre yati chaka cha ana cha epifaniya ndi chofunika kwambiri chifukwa chimawapasa mwawi anawa kutsogolera zochita pa msembe ya ukaristiya choncho anawa amakula akuzindikila kuti nawo ndi wofunika mu mpingo. Bambo Matias Thawani omwenso ndi mkulu woona utumiki wa ana pansi pa mabungwe utumiki wa apapa Portifical Mission Society PMS mu Arkidayosiziyi ndi omwe anena izi lamulungu pa 5 January 2020 ku Limbe cathedral pa mbuyo pa msembe ya ukaristiya komanso zochitikachitika zomwe ana aku chalitchili anakonza pa tsiku la epifaniya. Bambo Thawani kujambulitsa ndi ena mwa ana patsikulo Bambo Thawani anati tsiku ili limapereka mangolomera kwa anawa kuti azikangalika ndi za mpingo pozindikira kuti nawonso ndi mbali imodzi ya mpingowu. Mwazina bambowa anati tsiku ngati ili limathandiza kuzindikira mphatso zosiyanasiyana zomwe anawa ali nazo. ‘Pamene ana apasidwa mpata kutenga gawo pazochitika za mpingo, mphatso zawo zauzimu zimatumphuka komanso amazindikira mwachangu maitanidwe awo,’ anatero bambo Thawani. Iwo anapitiliza kuthokoza ansembe onse mu arkidayosiziyi powapatsa mpata anawa patsiku lawoli. ‘ Ndikuthokoza ansembe anzanga onse mu parishi zonse za mu arkidayosiziyi popereka mpata kwa anawa,’ anathokoza motero bambo Thawani. Mau ake katikisiti Paul Muheko wa mparish ya Limbe anayamikira dongosolo la mpingo wakatolika pokhazikitsa tsiku la chaka cha ana ponena kuti limathandiza anawa kutumikirana okhaokha ku uzimu komanso ku thupi. “Dongosolo la mpingo wakatolika ndilapamwamba chifukwa linakonza kale kuti tsiku ngati lero nawo ana azitenga gawo pachipembezo,” anatero a Muheko. Naye mmodzi mwa ana omwe anatenga nawo gawo patsikuli Patricia Likomwa anati tsikuli lamupindulira makamaka momwe angatumikire ana azake. “Ndasangalala kwambiri moti sindinasangalalepo chonchi moyo wanga wonse chifukwa ndazindikira kuti nane ndikhoza kutimikira ku mpingo makamaka kwa ana amzanga,” anatero Patricia. Chaka cha Epifaniya chimachitika lamulungu loyambilira mchaka chilichonse pamene Yesu khristu anadzera anthu a mitundu yonse pomwenso mpingo wakatolika pa dziko lonse umachita chaka cha utumiki wa ana. Mutu wa chaka chino “Ana amabatizidwa ndikutumidwa kuti alalikire mau a Mulungu”.",https://www.radiomaria.mw/epifania-imathandiza-ana-kuzama-mu-chiphunzitso-cha-mpingo-bambo-thawani/,"January 7, 2020",Izahaki Mwacha
Bungwe la Senior Citizen Lipempha Anthu Athandize Okalamba,"Bungwe lolimbikitsa kufunika kokumbukira anthu achikulire ku parish ya Limbe Cathedral mu arkdayosizi ya Blantyre la Senior Citizen lati ndi udindo wa mzika iliyonse kuthandiza anthu achikulire mdziko muno Bungweli lanena izi ku Limbe cathedral mu mzinda wa Blantyre pambuyo ya phwando lomwe bungweli linakonzela anthu okalamba aparishiyi Lachitatu pa 1 January 2020. Bambo Benito Masuwa omwe anatsogolera wa nsembe ya ukalistiya yothokoza Mulungu chifukwa cha moyo wa anthu achikulire opezeka mparishiyi, anayamikira achikulirewa pozisunga komanso kudzilesa ku zokhumba za moyo zomwe mwazina zawasunga ndi moyo mpaka lero. Ena mwa mamembala a bungwe la Senior Citizen pa tsikulo la phwandolo ‘Munthu amene wakhala moyo wautali amasonyeza kuti wadutsa ndikupambana mzambiri zokoma za moyo uno,’ anatero bambo Masuwa. Bambo Masuwa anapitiliza kupempha achinyamata kuti atengerepo phunziro kuchokela kwa anthu achikulirewa posatengeka ndi zokoma za dziko lapansi. Iwo anapitiliza kupempha achikulirewa kuti azikonzekeretse ku imfa pozilumikizitsa moyo wawo ndi Yesu Khristu. ‘Imfa sichinthu choopsa ngati munthu walumikizitsa moyo wake ndi Yesu Khristu,’ anawonjedzera motero bambo Masuwa. Mmawu ake wapampando wa bungweli a Macdonald Phoya anati bungweli linakonza phwandoli pofuna kusangalala limodzi ndi achikulirewa munyengo ino yachisangalalo chakubadwa kwa Yesu Khristu komanso chaka chatsopano. Aphoya anawonjedzera kunena kuti achikulirewa ndi amene akuziwa mozama chiyambi cha ma parishiwa choncho mkofunika kuwakumbukira mwa njira yapadera. ‘Anthu okalambawa nawonso akuyenela kukondwelera chisangalalochi choncho ndibwino kukhala nawo limodzi,’ anatero a Phoya. Polankhulapo mmodzi mwa anthu achikulire omwe anatenga nawo gawo pa zochitikazi, a Richard Ching’amba anathokoza Mulungu kamba ka mphatso ya moyo komanso bungwe la Senior Citizen kamba kowakonzera phwandoli. ‘Ndikuthokoza Mulungu pondisunga mpaka tsiku lalero komanso achinyamata omwe anakonza chikonzelochi,’ anatero a Ching’amba. Bungwe la Senior Citizen lomwe likupezeka ku parishi ya Limbe Cathedral lati lili ndichikonzelo choti bungweli lifikire ma parishi onse opezeka mu arkdayosizi ya Blantyre.",https://www.radiomaria.mw/bungwe-la-senior-citizen-lipempha-anthu-athandize-okalamba/,"January 7, 2020",Izahaki Mwacha
Kwaya ya Masiphumelere Ichita Ubale ndi Abwenzi a Tchalitchi la Kankhomba,"Kwaya yopangidwa ndi akhristu a mpingo wakatolika a kuno ku Malawi koma akukhalira ku Capetown m’dziko la South Africa ya Fishhoek Masiphumelere yayamikira ubale wabwino umene ulipo pakati pa kwayayi ndi bungwe la abwenzi a tchalichi la Kankhomba mu parish ya Thunga mu arch-dayosizi ya Blantyre, koma akukhalira m’dziko lomwelo la South Africa. Wapampando wa kwaya-yi a Mosses Lusale ndi omwe anena izi pakutha pa mwambo wa Paper Sunday yomwe kwayayi inachita ngati njira imodzi yofuna kupeza thandizo la ndalama zojambulira chimbale chawo. Iwo ayamikira mamembala bungwe la abwenzi a tchalichi la Kankhomba omwe akukhalira ku Capetown m’dziko-mo kaamba kofika ndi kudzawathandiza pa mwambo-wu. Pamenepa a Lusale ati zomwe zachitikazi zasonyeza umodzi umene ulipo pakati pa magulu awiri-wa. Polankhulanso m’modzi mwa mamembala a bungwe la abwenzi atchalichi la Kankhomba mu parish ya Thunga mu arch-dayosizi ya Blantyre okhalira m’dziko la South Africa-wa a Velonica Makawa, ati ndi wokondwa ndi ubale-wu.",https://www.radiomaria.mw/kwaya-ya-masiphumelere-ichita-ubale-ndi-abwenzi-a-tchalitchi-la-kankhomba/,"January 7, 2020",Izahaki Mwacha
HRDC Yati Ipitilira ndi Ziwonetsero Zokhudza kwa Nsundwe,"Wachiwiri kwa mkulu wa apolisi mdziko muno a John Nyondo anenetsa kuti onse omwe angapezeke olakwa pa nkhani yokhudza kuchitira nkhanza amayi ndi atsikana kwa Nsundwe adzayimbidwa mlandu molingana ndi malamulo. Iwo amalankhula izi lero pa msonkhano wa atolankhani ku likulu la apolisi ku Area 30 mu mzinda wa Lilongwe. Iwo ati cholinga cha apolisi sikufuna kuzizilitsa nkhaniyi koma akuyesetsa kuti ndondomeko zonse zitsatidwe pasanafike poyimba milandu anthu omwe angapezeke olakwa. John Nyondo kuloza chala Timothy Mtambo pa zionetsero zam’mbuyomu Polankhulapo mkulu wa bungwe la NGO Gender Coordination Network a Babra Banda ari akhala akudikira mwachete zotsatira za lipoti lomwe apolisiwa atulutse. Pakadalipano, bungwe la HRDC lati lipitilirabe ndi ganizo lake lochititsa ziwonetsero za dziko lonse pa nkhaniyi, lachinayi lino. “Nkhani yokhudza kugwililira si nkhani ya chibwana. Ife sitikuona chifukwa choti achitirenso kafukufuku wina pomwe a MHRC anapereka kale zotsatira choncho ife tipitilira kuchita ziwonetsero zathu lachinayi likudzali,” anatero Luke Tembo yemwe ndi mmodzi mwa akuluakulu a bungwe la Human Right Defenders Coalition (HRDC).",https://www.radiomaria.mw/hrdc-yati-ipitilira-ndi-ziwonetsero-zokhudza-kwa-nsundwe/,"January 7, 2020",Izahaki Mwacha
Anjatidwa Kamba Kogona ndi Galu,"Apolisi m’boma la Mchinji amanga mamuna wina wa zaka 20 zakubadwa Glandisoni Feliyala kaamba komuganidzira kuti anachita zadama ndi galu. Wofalitsa nkhani za apolisi m’bomalo, Inspector Kaitano Lubrino wati mkuluyu anapezeleredwa ndi mkazi wake akuchita zadama ndi galu usiku wapa 27 December 2019.  “Mkazi wake atamuuza kuti akagone anakana ndipo mayiyo anakalowa yekha mnyumba koma atawona kuchedwa anaganiza zotuluka kuti awone chomwe chachitika kwa mamuna wakeyo ndipo ndi pomwe anamupeza akugona ndi galu. Anayitana Anthu ena oyandikana nawo ndipo anthuwa anamugwira mkuluyu ndi kumupititsa ku polisi,” anatero Inspecto Lubrino. Inspector Lubrino wati a Feliyala anauza apolisi kuti iwo adawudzidwa ndi nsing’anga wina wa ku Karonga kuti ngati akufuna kulemera agone ndi galu ngati chizimba. A Glandisoni Feliyala ali ndi zaka 20 ndipo amachokera m’mudzi mwa Malewa, T/A Gumba m’boma la Mchinji ndipo akuyembekedzereka kukawonekera ku bwalo la milandu posachedwapa.",https://www.radiomaria.mw/anjatidwa-kamba-kogona-ndi-galu/,"January 7, 2020",Izahaki Mwacha
Akhristu Apewe Kuyika Mtima pa za Mdziko-Papa,"Mtsogoleri wa Mpingo wa katolika pa dziko lonse Papa Francisko wati akhristu aleke kuyika mtima kwambiri pa zinthu za mdziko la pansi. Papa Francisko walankhula izi lachiwiri pa nsembe ya misa yomwe anatsogolera ku likulu la mpingowu ku Vatican. Iye wati kuika mtima kwambiri pa zinthu za dziko lapansi kumachititsa anthu kukhala mu m’dima wosasiyanitsa pakati pa chinthu chabwino ndi choipa. Papa Francisko Pamenepa Papa Francisko wapempha anthu kuti akhazikike nthawi zonse pa zinthu zomwe ndi zokweza ufumu wa Mulungu. Polankhula mtchalichi cha laling’ono la Santa Marta ku Vatican, Papa Francisko wati mavuto ambiri monga katangale ndi ziphuphu akhazikika pakati pa anthu chifukwa choika mtima kwambiri pa zinthu za dziko lapansi m’malo motsogoza Mulungu. Papa Francisko wati anthu akuyenera kumadzifunsa nthawi zonse ngati chomwe akufuna kuchita chikuchokera kwa Mulungu kapena mzimu woipa. Pamenepa iye wati munthu aliyense akuyenera kumasinkhasinkha nthawi zonse zomwe zikuchitika pa moyo  wake kuti adziwe ngati akuchita zosangalatsa Mulungu kapena ayi. Pomaliza iye wati nkofunika kumapemphera kwambiri pofuna kuima njiiii pa za Mulungu.",https://www.radiomaria.mw/akhristu-apewe-kuyika-mtima-pa-za-mdziko-papa/,"January 7, 2020",Izahaki Mwacha
Afa Atawombedwa ndi Mphenzi ku Nkhotakota,"Mamuna wina wa zaka 32 zakubadwa wafa m’boma la Nkhotakota mphezi itamuwomba akuwedza nsomba pa Dziwe la Chia Lagoon. Nkhalamo anagwera pa damu limeneli Wofalitsa nkhani za apolisi m’bomalo, Sub Inspector Williams Kaponda wati mamuna womwalirayu yemwe amadziwika ndi dzina loti Sweet Nkhalamo adali ndi anzake ena awiri kowedza nsomba ku Chia Lagoon pa 30 December 2019. Mwadzidzidzi mvula idayamba kugwa ndipo mphezi idawawomba atatuwa ndipo adagwera m’madzi, koma chifukwa cholephera kusambira mkuluyu adafera pomwepo koma anzake awiriwo anasambira mpaka kumtunda. Zotsatira za kuchipatala cha boma la Nkhotakota zasonyeza kuti mkuluyu wafa kaamba kobanika. Nkhalamo amachokera amachokera mmudzi mwa Ngaluka mdera la Sub T/A Nkhanga mboma la Nkotakota.",https://www.radiomaria.mw/afa-atawombedwa-ndi-mphenzi-ku-nkhotakota/,"January 2, 2020",Izahaki Mwacha
CMO ya Blantyre Ikhutira Ndi Ntchito Zake Zomwe Zagwiridwa Chaka cha 2019,"Bungwe la Umodzi wa a bambo la Catholic Men Association mu arkdayosizi ya Blantyre lati ndilokhutira momwe lagwilira ntchito zake mchaka ichi cha 2019. Abambo a Mwanza parishi kujambulitsa limodzi ndi abambo a ku Nthawira parishi A Martin Chiwaya omwe ndi wapampando wa bungweli mu arkdayosizi ya Blantyre ndiwo alankhula izi kwa mtolankhani wathu yemwe amafuna kudziwa momwe bungweli lagwilira ntchito zake pomwe chakachi chikupita kumapeto A Chiwaya ati chakachi chakhala chopambana pomwe bungweli lakwanitsa kukhazikitsa mabungwe oterewa ku maparish osiyanasiyana a mu arkdayosiziyi zomwe anati akwanitsa kufikira maparish ochuluka opezeka mu arkdayosiziyi. “Ndinene pano kuti chaka cha 2019 pomwe chikupita kumapeto ndine okondwa kulengeza kuti tafikira maparish ambiri ndipo mwa maparish 43 opezeka mu arkidayosiziyi tsopano tafikira maparish 35 ndipo tatsala ndi maparish asanu ndi atatu (8) omwe mchaka chatsopano cha 2020 tifikakonso kukakhazikitsa bungweli” anatero a Chiwaya Nduna ya za mdziko a Nicholas Dausi alowa nawo mu bungweli mchakachi Iwo atinso mchakachi akhala ndi mwayi wosonkhana pamodzi abambo okhaokha amu arkdayosiziyi ndikukondwelera limodzi chaka cha nkhoswe yawo Yosefe mwamuna wake wa Maria pamwambo wa nsembe ya ukaristia womwe unachitikira ku Limbe Cathedral ndipo unatsogoleredwa ndi Ambuye arkepiskopi Thomas Luke Msusa womwe abambowa anatsogolera okha  pachipembedzo monga kuyimba nyimbo, kuvinira komanso kuthandizira misa. A Chiwaya apitilizanso kuti akhalanso ndi mwayi wopanga maubale ndi mabungwe oterewa a madayosezi ena monga Zomba komanso arkdayosizi ya Lilongwe “Tapanga ubale ndi abambo anzathu aku Lilongwe omwe anakhala nafe pamisa ya pa 1 May ndipo pa 15 December, 2019 tinali ku Zomba komwenso tinatsogolera mayimbidwe pamwambo wokhazikitsa bungwe lotereli ku parish ya Holy Trinity Matawale ndipo ndife okonzeka kupitanso ku madayosezi  monga Chikwawa ndi Mangochi ngati angatiyitane” anapitiliza a Chiwaya. Mchaka cha 2020 bungweli lipitilizanso ntchito yokhazikitsa mabungwe otere ku maparish 8 otsala komanso kukhazikitsa makomiti abungweli mma deanery onse osayiwalanso komiti yokhazikika ya pa dayosizi. Ndipo pali chikonzero choti bungweli lizakhazikitsidwa kwenikweni mu dayoseziyi mu mwezi wa October 2020.",https://www.radiomaria.mw/cmo-ya-blantyre-ikhutira-ndi-ntchito-zake-zomwe-zagwiridwa-chaka-cha-2019/,"January 1, 2020",Izahaki Mwacha
Papa Apereka Uthenga wa Mtendere wa Chaka Chatsopano,"Mtsogoleri wa mpingo wa katolika pa dziko lonse Papa Francisko wati mtendere ndi chinthu chapamwamba komanso cha mtengo wapatali. Wapereka mafuno abwino a chaka cha 2020-Papa Francisko Papa Francisko walankhula izi mu uthenga wake wapadera womwe watulutsa wokondwerera chaka cha tsopano pa 1 January lomwenso ndi tsiku loganizira za mtendere pa dziko la pansi. Mu uthengawo womwe mutu wake ndi “Mtendere Ulendo wa Chiyembekezo: Kukambirana, Kukhululukirana komanso Kutembenuka Mtima pa Nkhani ya Chilengedwe; Papa Francisko wati mtendere ndi chinthu chomwe munthu aliyense pa dziko lapansi amasakasaka. Mtsogoleri wa mpingo wa katolikayu wati ngakhale pali mavuto ambiri pofuna kupeza mtendere, iye wati Anthu akuyenera kukhala ndi chiyembekezo cha tsogolo labwino nthawi zonse. Mpingo wa katolika unakhazikitsa pa 1 January chaka chilichonse kukhala tsiku lokumbukira mtendere pa dziko lonse.",https://www.radiomaria.mw/papa-apereka-uthenga-wa-mtendere-wa-chaka-chatsopano/,"January 1, 2020",Izahaki Mwacha
Ambuye Stima Akuyembejezera Umoyo Wabwino wa Ansembe,"Episkopi wa dayosizi ya Mangochi Ambuye Montfort Stima wati ali ndi chiyembekezo chakuti ansembe a mudayosiziyo tsopano akhala akulandira thandizo loyenera la mankhwala mzipatala zikuluzikulu za mdziko muno. Anakondwelera tsiku lake lobadwa-Bishop Stima Ambuye Stima anena izi ku nyumba kwawo loweruka pa mwambo wofuna kupeza ndalama za thumba la chisamaliro cha ansembe pomwe adwala. Mwambowu unachitikira limodzi ndi chikondwelero cha tsiku lobadwa la episkopiyu. Iwo ati ndi okhutira ndi unyinji wa anthu omwe unafika ku mwambowu ndipo akuyembekezera kuti ndalama zomwe zipezeke zikhala zoposa momwe anayerekezera. Polankhulanso wapampando wa komiti yomwe imayendetsa mwambowu a Elias Kamwendo ati ndi okhutira ndi momwe akhristu  a mpingowu komanso ochokera mbali ina achitira pothandiza ndi ndalama patsikuli, ndipo ati akukhulupilira kuti ndalama zomwe apeza pamwambowu zikwanitsa mulingo wa ndalama zokwanira 15 Million Kwacha zomwe anakonza kuti azifikire.",https://www.radiomaria.mw/ambuye-stima-akuyembejezera-umoyo-wabwino-wa-ansembe/,"January 1, 2020",Izahaki Mwacha
Dayosizi ya Dedza Iyamikira Akhristu Ake,"Dayosizi ya mpingo wa katolika ya Dedza yayamikira akhristu ake kamba kothandiza pa mwambo wa Dinner And Dance omwe dayosiziyi inakonza ndipo unachitikira ku sukulu ya New Era m’boma la Ntcheu. Ndi yemwe akuyendetsa dayosizi ya Dedza padakalipano-Monsignor Chithonje Malinga ndi mkulu wa kuofesi yofalitsa nkhani mu dayosiziyo bambo Joseph Billiat, cholinga cha mwambowo chinali chofuna kupeza 5 million kwacha yomangira malo ogona atsikana ku parishi ya Mtendere mu dayosiziyo. Padakalipano ndalama zomwe zapezeka patsikuli sizinadziwike koma akuganiza kuti ndalamyo yakwana monga anayerekezera. Patsikuli panachitikanso mayere omwe pamapeto pake a Horris Kasudze ogwira ntchito ku bungwe la Chilungamo ndi mtendere anapeza mphotho ya Plasma Screen ndipo anthu ena apezanso mphotho zosiyanasiyana.",https://www.radiomaria.mw/dayosizi-ya-dedza-iyamikira-akhristu-ake/,"January 1, 2020",Izahaki Mwacha
Chipani cha DPP Chilimbikitsa Bata Pambuyo pa Chigamulo,"Mmodzi mwa akuluakulu a chipani cha Democratic Progressive (DPP) Mwayi Kamuyambeni wapempha anthu otsatira chipanichi kuti adzavomereze chigamulo cha bwalo la milandu pa nkhani yokhudza chisankho cha mtsogoleri wa dziko. Apemphedwa kuti adzasunge bata-otsatira chipani cha DPP Kamuyambeni yemwenso ndi phungu wa dera la kumadzulo kwa boma la Ntcheu amalankhula izi lachisanu m’mudzi mwa Eneya mdera la mfumu yaikulu Kwataine pa mwambo wokondwelera komanso kutsanzikana ndi chaka cha 2019. Iye wati ndi pempho lake kuti anthu adzagwirizane ndi chigamulochi kuti dziko la Malawi lipitilire kukhala la bata ndi mtendere. Polankhulaponso koma mosiyana mkulu wa achinyamata mchipani cha Democratic Progressive (DPP) mchigawo chakumvuma kwa dziko lino, a Steven Bamusi apempha achinyamata onse mchigawochi kuti adzalemekeze malamulo komanso kupewa ziwawa pa nthawi yomwe bwalo la milandu lidzapereke chigamulo chake pa nkhani yokhudza zotsatira za chisankho cha president. A Bamusi omwenso ndi khansala wa dera la Mbedza mu mzinda wa Zomba ati zimenezi ndi zomwe akuluakulu oyang’anira achinyamata mchipanichi mzigawo zonse za dziko lino, agwirizana. Raphael Likaka analankhula ndi a Bamusi.",https://www.radiomaria.mw/chipani-cha-dpp-chilimbikitsa-bata-pambuyo-pa-chigamulo/,"January 1, 2020",Izahaki Mwacha
Anthu Atenge Gawo Pothana ndi Kusintha kwa Nyengo-CADECOM,"Bungwe loona za chitukuko mu mpingo wakatolika la CADECOM lati anthu akumudzi akuyenera kutenga gawo lalikulu pofuna kuthana ndi mavuto  omwe amadza kaamba kakusintha kwa nyengo m’dziko muno. Kusintha kwa nyengo kukubweretsa mavuto ngati awa M’modzi mwa akuluakulu ku bungwe-li kuchokera ku likulu la mpingo wakatolika m’dziko muno a Aron Kandiwo Ntaya, ndi omwe izi lachinai pa mkumano omwe bungweli linali nawo ndi anthu a mdera la Senior Chief Liwonde m’boma la Machinga, pomwe amafuna kudziwa ena mwa mavuto omwe anthuwa akukuma nawo kaamba ka kusintha kwa kanyengo. Iwo ati apitiliza kuthandiza anthu mderali ndi cholinga chofuna kuchepetsa mavuto omwe akukumana nawo kaamba   kakuonongeka kwa chilengedwe ndi kuwapatsa maphunziro a mmene angabwezeretsere chilengedwe komanso. “Tikufuna tiwapatse mphamvu kuti akwanitse kupeza kangachepe pakhomo pawo ndi kuthana ndi kusintha kwa nyengo,” anatero a Kandiwo. Polankhulapo a Dalisto Tengani omwe ndi mmodzi mwa anthu   amene ali amayang’anira nkhani zakusintha kwa nyengo ati anthu mderali akukumana ndi mavuto ambiri omwenso mwazina akupangitsa kuti aphwanyilidwe  maufulu awo. “Abambo tikukumana ndi mavuto. Tikukanika kuchita zofuna zathu pamoyo wathu chifukwa njalayi ikuchititsa kuti tizipita ku Mozambique kukasaka maganyu komwenso timavutika kwambiri,” anatero a Tengani.",https://www.radiomaria.mw/anthu-atenge-gawo-pothana-ndi-kusintha-kwa-nyengo-cadecom/,"December 24, 2019",Izahaki Mwacha
Apempha Makwaya Alape,"Makwaya opezeka pa tchalitchi la Limbe Cathedral mu archdiocese ya Blantyre awapempha kuti akonze makhalidwe awo pakulandira saklament la kulapa mu nyengo ino yokonzekera kubabwa kwa  mpulumutsi Yesu Khristu. A Dauti Chisonga omwe ndi  wapampando oyendesa makwaya mu  parish ya Limbe ndiwo alankhura izi pakutha pa m`bindikilo wa tsiku limodzi omwe unakonzedwa ndi cholinga choti ubweretse pamodzi mamembala a makwaya opezeka patchalitchichi kuzikonzekeretsa bwino kubwera kwa Yesu khristu. M`bindikirowu womwe unakonzedwa pa mutu oti Ulendo wathu owolokera tsidya linaro,Iwo ati ngofunika kwa mamembala amakwayawa kuti akhale okonda kugwira ntchito zotumikira Mulungu pakuzipereka iwo eni ku moyo wamapemphero ndinso poonetsa makhalidwe okomera Mulungu. Mmau awo, bambo Denis Kavina omwe anatsogolera m`bindikirowu alangiza akwayawa kuti kupatula kuyimba, akuyenera kuchita khama pozamitsa moyo wawo wachikhilisitu kuti kuyimbako kuzigwirizana ndi zomwe iwo amachita.",https://www.radiomaria.mw/apempha-makwaya-alape/,"December 24, 2019",Izahaki Mwacha
Alangiza Apolisi Akhale Oyera Mitima,"Apolisi m’dziko muno awapempha kuti agwilitse bwino ntchito nyengo ya kubadwa kwa ambuye yesu pakukhala anthu oyera mitima. Senior Assistant Commissioner Ackis Muwanga ndiye wayankhula izi lachisanu ku Police College mu mzinda wa Zomba pa mwambo wa nyimbo mphwambo la nyimbo za uzimu la mu nyengo ya kubadwa kwa ambuye yesu lomwe limatchedwa Christmas Carols lomwe anakoznera apolisi onse ochokera mchigawo cha ku m’mawa kwa dziko lino. Apemphedwa kukhala odziyeretsa Commissioner Muwanga yemwe anali mlendo wolemekedzeka kuyimilira mkulu wa apolisi m’chigawochi  chaku Commissioner Arlen Baluwa anati mwambowu umatandiza kulimbikitsa umodzi pakati pawo pokonzekera kubadwa kwa ambuye yesu. “Zimatithandiza kukhalira limodzi ngatib anthu a zipembedzo zosiyanasiyana kudziyeretsa kuti nyengo ya Christmas ikamafika tikhale tili oyera,” anatero Commissioner Muwanga. Poyankhula m’malo mwama choir omwe Aanafika ku mwambowu mayi Martha Perera omwe amayimba choir ya Police College anayamikira ofesi ya apolisiwa mchigawochi kamba kowakonzera mphando lamayimbidweli. Ena mwa ma kwaya anafika ku mwambo wamayimbidwe-wu ndi monga Police College Roman Catholic Choir, Balaka Seventh Day Choir, Zambezi Evangelical Lutheran Women Choir, Police College Mvano Choir, Sadzi Ccap Women Choir, St Gregory Holy Trinity Matawale Parish Choir ndi ena ambiri.",https://www.radiomaria.mw/alangiza-apolisi-akhale-oyera-mitima/,"December 24, 2019",Izahaki Mwacha
Epifania Iliko pa 5 January 2020,"Zokonzekera  chaka cha utumiki wa ana (Epifaniya) chomwe chidzachitike pa 5 January 2020 ati zikuyenda bwino. Mwakhwawa: Zokonzekera zikuyenda bwino Mkulu mu office yowona ntchito za mabungwe a utumiki wa apapa ya Pontifical Mission Societies (PMS) bambo Vincent Mwakhwawa ndi omwe anena izi kwa mtolankhani wathu. Iwo ati office yawo ikuyesetsa kuphunzitsa magulu osiyanasiyana ndi cholinga chofuna kuti chaka chidzayende bwino. “Zokonzekera zili mkati ndipo zikuyenda bwino. Malinga ndi momwe tikukonzekelera tikukhulupilira kuti mwambo umenewu udzakhala opambana kwambiri,” anatero bambo Mwakhwawa. Pamenepa bambo Mwakhwawa apempha makolo kuti atumize ana awo ku miyambo ya tsikuli yomwe ichitike mmadayosizi onse asanu ndi atatu a mpingo wa katolika mdziko muno.",https://www.radiomaria.mw/epifania-iliko-pa-5-january-2020/,"December 23, 2019",Izahaki Mwacha
Boma Lati Lichilimika Pothetsa TB M’migodi,"Nthambi yoona za Chifuwa chachikulu cha TB ya National TB Program yati ipitiliza pa ntchito yolimbana ndi chifuwachi pakati pa anthu ogwira ntchito mmigodi ya mdziko muno. Mkulu oyendetsa ntchito za nthambiyi Dr. James Mpunga amalankhula izi ku Lilongwe pomwe amakhazikitsa gawo lachiwiri la ntchitoyi ndipo ati pali ndondomeko zambiri zomwe nthambiyi yaika pofuna kuonetsetsa kuti nkhani zokhudza chifuwa chachikulu maka mmigodi zikuchepa. Dr Mpunga ati kudzera mu ndondomeko ya Tuberculosis In the Mining Sector, akuyesetsa kufikila malo ambiri ndikuyeza anthu omwe akugwira ntchito mmalowa pofuna kudziwa ngati ali ndi chifuwachi kuti awapatse thandizo loyenera. “Anzathu amene amagwira ntchito ku migodi nawonso awunikidwe ngati ali ndi TB tiwapatse chithandizo choyenera,” anatero Dr. Mpunga. Polankhupo mkulu oyendetsa ntchito za bungwe la MANASO Mai Wezi Mjojo ati ndondomekoyi ndi yothandiza kwambiri pa ntchito yolimbana ndi matendawa. “Akamagwira ntchito mmigodi amakumana ndi fumbi lambiri ndiye akuyenera kuti iwo ndi anthu omwe azungulira migodi azikayezetsa,” anatero a Mjojo.",https://www.radiomaria.mw/boma-lati-lichilimika-pothetsa-tb-mmigodi/,"December 23, 2019",Izahaki Mwacha
Apolisi Amapha Zigawenga Zina Mwadala-CHREAA,"Bungwe lomwe limawona zaufulu wa anthu mdziko muno la Center for Human Rights Education Advice and Assistance (CHREA) lati potsatira kafukufuku yemwe linachita lapeza kuti apolisi akhala akupha anthu mwadala omwe ndi zigawenga zomwe zakhala zikumangidwa milandu yaupandu m’dziko muno. Wachiwiri kwa mkulu wa bungweli mayi Chikondi Chijozi awuza Radio Maria Malawi kuti bungwe  la CHREAA linachita  kafukufukuyi litalandira madandaulo kuchokera kwa anthu ena omwe ali ku ndende. Iwo ati mu kafukufuku wao apeza kuti ena mwa anthu omwe anafufuzidwa kuti anaphedwa ndi apolisi anapezeka ndi mabala a zipolopolo. “Tinalandira madandaulo kwa anthu otuluka ku ndende omwe anatipatsa list ya anthu okwana 43 amene anaphedwa mwadala ndi apolisi mmadera osiyanasiyana mdziko muno,” anatero a Chijozi. Watsutsa za nkhaniyi-Kadadzera Polankhulapo wofalitsa nkhani za apolisi mdziko muno Senior Superintendent James Kadadzera watsutsa za nkhaniyi ndipo wati apolisi sanayambe aphapo anthu omwe anapalamulapo mulandu waupandu mwadala. “Zimenezi sizoona sitimapha munthu panja pa lamulo. Pena zimapezeka kuti pali kuomerana pakati pa apolisi ndi mbava ndipo mbava kapena apolisiwo kuphedwa ndipo zitsanzo zoterozo zilipo zambiri koma osati kupha anthu mwadala,” anatero a Kadadzera.",https://www.radiomaria.mw/apolisi-amapha-zigawenga-zina-mwadala-chreaa/,"December 23, 2019",Izahaki Mwacha
Boma Liyamikira YONECO,Anayendera wailesi ya YONECO-Botomani Boma layamikira ntchito yabwino yomwe bungwe komanso wayilesi ya YONECO ikugwira polimbikitsa  kupititsa patsogolo mauthenga atsopano  ICT komanso kulimbikitsa mapologalamu ambiri othandiza achinyamata ana komanso amayi. Nduna ya zofalitsa nkhani ndi maluso otumizira mauthenga amakono a Mark Botomani omwenso ndi Phungu wakunyumba yamalamulo wadera la Zomba Chisi ndi yemwe wanena izi lachisanu pambuyo poyendera wayilesi ya YONECO mu mzinda wa Zomba. Ndunayi yati ndi yokondwa kamba koti luso lopititsa patsogolo mauthenga atsopano kudzera njira zosiyanasiyana zikukonzedwa ndi achinyamata zomwe ati zikufunika kupeza njira zabwino zodzitezera kuti lusoli lisabedwe.,https://www.radiomaria.mw/boma-liyamikira-yoneco/,"December 22, 2019",Izahaki Mwacha
Asilikali Apha Zigawenga 33 ku Mali,"Asilikali a mdziko la France apha zigawenga 33 za gulu la Jihadists pa ntchito yolimbana ndi zigawengazi mdziko la Mali. Malipoti a wailesi ya BBC ati izi zadza patadutsa sabata zingapo pomwe asilikali 13 a mdziko la France anachitidwa chiwembu ndi zigawengazi mu ndege yomwe anakwera. Pulezidenti wa dziko la France Emmaunel Macron wanenetsa kuti asilikali a mdziko lake ayesetsa kuchita chotheka kuti athane ndi zigawengazi. Padakali pano asilikali pafupifupi 4 sauzande 500 a mdziko la France anatumizidwa mmaiko a mali, Maritania, Niger, Burkina Faso komanso Chad ndi cholinga chakuti akathandizire pa ntchito yodzetsa mtendere mmaikowa.",https://www.radiomaria.mw/asilikali-apha-zigawenga-33-ku-mali/,"December 22, 2019",Izahaki Mwacha
Papa Wadandaula ndi Kusowa kwa Chilungamo Mmayiko,M’tsogoleri wa mpingo wa katolika pa dziko lonse Papa Francisko wati kusowa kwa chilungamo ndikomwe kukuchititsa anthu ambiri adzikudzidwa ndi imfa pochokera ku mayiko awo ndi kupita ku maiko ena. Papa pa umodzi mwa maulendo ake oyendera mayiko Papa Francisko walankhula izi lachinayi kulikulu la mpingo-wu ku Vatican pamene amalandira gulu la anthu othawa kwao lochokera pa chilumba cha Lesbos m’dziko la Greece. Malinga ndi malipoti a wayilesi ya Vatican. Iye wati ndikusowa kwa chilungamo kumene kukukamiza anthu ambiri kuthawa m’maiko awo kupita maiko ena pofuna kukapeza bata ndi mtendere. Pamenepa Papa Francisko watsimikizira anthu-wo kuti mpingo wa katolika upitiriza kupereka chisamaliro kwa anthu onse              otha-wa kwawo.,https://www.radiomaria.mw/papa-wadandaula-ndi-kusowa-kwa-chilungamo-mmayiko/,"December 22, 2019",Izahaki Mwacha
Amayi Amachawi Akufuna Chilungamo Chiwoneke pa Kuphedwa Kwa Mzimayi ku Mangochi,"Gulu la Amayi A Machawi m’boma la Mangochi lati lifunitsitsa kuti pakhale chilungamo pa mlandu wa kuphedwa kwa mzimai wina wachikulire wa m’bomali yemwe amaganiziridwa pa nkhani ya ufiti. Wapampando wa gululi mai Triza Masauli ndi omwe alankhula izi lachisanu m’bomali pa msonkhano wa atolankhani. Iwo ati  ndi ufulu wa munthu aliyense kukhala ndi moyo, choncho pakuyenera kuti pakhale dongosolo labwino loyendetsera mlanduwu ndi cholinga chakuti chilungamo chisaponderezedwe. “Ndife okhudzidwa kwambiri chifukwa cha imfa ya mayi mzathu yemwe anangophedwa ngati nkhuku. Timati tipemphe kuti zimenezi zisadzachitikenso kuno ku Mangochi,” anatero a Masauli. Pamenepa iwo apempha achitetezo komanso magulu owona za maufulu a anthu kuti atenge gawo lalikulu pa kafukufuku wa nkhani-yi.",https://www.radiomaria.mw/amayi-amachawi-akufuna-chilungamo-chiwoneke-pa-kuphedwa-kwa-mzimayi-ku-mangochi/,"December 22, 2019",Izahaki Mwacha
Amayi Ali Ndikuthekera Kothana Ndi Kusintha Kwa Nyengo-CADECOM,"Bungwe loona za chitukuko mu  mpingo wakatolika la CADECOM mu dayosizi ya  MANGOCHI lati amayi ali ndi udindo pa ntchito yothana  ndi vuto la kusitha kwa nyengo komanso kuonongeka kwa nthaka. Mlangizi wamkulu wa  bungweli a PETER NTHENDA ndi yemwe wanena izi polankhula ndi mtolankhani wathu yemwe amafuna kudziwa momwe kusintha kwa nyengo kumakhudzira amayi mu dayosiziyo. A NTHENDA ati amayi ndi ndi amene  amatenga gawo lalikulu mu ntchito zosiyanasiyana m’dziko monga , ulimi , komanso  ntchito zapakhomo , choncho ali ndi kuthekera kothana ndi vuto lakusintha kwa nyengo , komanso kubwezeretsa nthaka  pochita ulimi wa kasakaniza. “Tikanena  zakusintha kwa nyengo ku  malawi kuno zinthu zimene zimayambitsa ndi ulimi komanso zankhalango, tiona kuti  amayi ndiwo amatenga gawo lalikulu pa ulimi kuno ku malawi chachiwiri nchoti amayi ndiwo amatanganidwa kukonza chokudya pakhomo zomwe zimafuna khuni zambiri ndiye tikuwapempha azimayi kuti azigwiritsa mbaula zosalirana nkhuni zambiri komanso tikuwapempha azimayi kuti azigwiritsa ma basiketi a sungu kapena amulaza osati ma pulasiti komanso kubvala mitengo pofuna kubwezeretsa thaka” anatero a Nthenda. Polankhulapo mayi VIOLET KANDULU kuchokera ku Arch – dayosizi ya BLANTRYE ati  amayi kuti sakuyenera kutaya zinthu zomwe zimaononga nthaka mwachisawawa ndi cholinga chakuti ayiteteze. “ Atiphunzintsa manphunziro akulu  monga azimayi timataya zinyalala mmakwalala mwathu moma kutaya ma pampa komanso ma pulasitic zomwe zikupangitsa kuti nthaka yathu iwonongeke. Choncho tikhale oyamba kuchotsa zinyalala zomwe zimaonnga chilengedwe pakutero anthu azaphunzirira kwa ife” anatero mayi Kalundu.",https://www.radiomaria.mw/amayi-ali-ndikuthekera-kothana-ndi-kusintha-kwa-nyengo-cadecom/,"December 20, 2019",Izahaki Mwacha
Papa Alangiza Anthu Alemekeze Anthu Okalamba,Msogoleri wa mpingo wakatolika padziko lonse Papa Francisco wapempha akhristu kuti azilemekeza anthu  okalamba kaamba koti iwo ndi amene ali ndi upangiri wabwino pantchito yopititsa patsogolo chitukuko m’maiko awo potengera nzeru zawo zokhwima.  Papa amalankhula izi kulikulu la mpingowu ku vatican pa mkumano ndi guru la anthu okalamba a mdziko la italy. Papa wapempha akhristu kuti azikonda anthu okalamba pokhala ndi nthawi yowamvetsera kuti azipereka maganizo awo pankhani za chitukuko ndi zina zomwe zimakhala zikusautsa anthu m’maiko osiyana-siyana. Mwazina guruli likhazikitsidwa mu chaka cha 1949 ndi cholinga chofuna kupereka mwayi kwa anthu okalamba azipereka nzeru zawo pa nkhani za chitukuko mdzikolo ndipo anakonza ulendo wokacheza ndi pa francisco pomwenso akukondwerera kuti atha zaka 70 chikhazikitsireni bungweli.,https://www.radiomaria.mw/papa-alangiza-anthu-alemekeze-anthu-okalamba/,"December 20, 2019",Izahaki Mwacha
Global Fund Yakhazikitsa Website,"Komiti yomwe ndi mkhalapakati wa dziko la Malawi ndi bungwe la Global Fund yakhazikitsa makina a tsamba la pa internet kapena kuti Website yomwe ati izithandiza anthu kudziwa zambiri za momwe komitiyi ikugwilira ntchito. Polankhula pokhazikitsa tsambali mu nzinda wa Lilongwe wachiwiri kwa wapampando wakomitiyi yomwe imatchedwa kuti Country Coordinating Mechanism, CCM a MAZIKO MATEMBA ati achita izi pofuna kuwonetsa kuti ayenera kuchita zinthu poyera kuti anthu azikhala ndi chikhulupiliro kuti thandizo lomwe bungwe la Global Fund limapeleka ku dziko lino limagwira ntchito yoyenera. “Ife ndiosangalala kwambiri chifukwa munthu ukamagwira ntchito umafuna uwone zinthu zabwino zikuchitika makamaka ifeyo.  Monga  ineyo ndimaimilira  mabungwe omwe siaboma, akumudzi anthu aja amayembekezera kuti akalandile mankhwala monga a HIVand aids Malungo komanso achifuwa chachikulu TB mosalekeza choncho kubwera kwa kalata imeneyi kungonetsa kuti pali chilimbikitso chimene a global fund ali nacho ndimene ife tikugwira ntchito.”  Anatero a Matenda. A  MATEMBA atinso anthu ambiri akhala asakudziwa zambiri za momwe a Global Fund akuthandizira dziko lino koma kudzera pa tsambali anthu akhala ndi mwai owona zambiri mwa ntchito zomwe zikugwilidwa ndi ndalama zochokera ku bungweli.",https://www.radiomaria.mw/global-fund-yakhazikitsa-website/,"December 20, 2019",Izahaki Mwacha
Msonkhano wa YCW Uli Mkati ku Karonga,"Msonkhano waukulu wa pa chaka wa bungwe la achinyama a mpingo wachikatolika  la Young Christian Workers kuno kumalawi uli mkati mu dayosizi ya Karonga. Polankhula ndi Radio Maria Malawi lero pulezidenti wa bungweri Light Balton wati msoknanowu ukuchitikira ku sukulu ya atsikana ya St. Mary ndipo usokhanitsa ma membala onse a bungeri ochokera mmadiosizi onse asanu ndi atatu a mpingo wakatolika a mdziko lino. “Msonkhano umenewu chaka chinochi nkhani yayikulu yomwe tikukapanga, ndikupereka malipoti a momwe YCW  yagwirira ntchito chaka chimenechi, kuonjezera apo kukachita ntchito ya chifundo ku sukulu ya ana osamva ndi osayankhula. Komanso loweruka kudzakha kulumbira kwa membala amene alowa kumene bungeri” anatero a Balton. Mwazina iye wati mawa kukhala mwambo wa misa yotsegulira  msonkhanowu ndipo omwe adzatsogolere ndi ambuye Peter Musikuwa a Chikwawa Diosizi ndipo mwambo wa misa omwe udzachike loweruka pamene mamembala atsopano adzalumbire adzatsogolere ndi ambuye Musikuwa komso ambuye MStumbuka. Ndipo msokhanowu awuchita motsogoleredwa ndi mutu wakuti “Kubatizidwa Ndi Kutumidwa” ndi cholinga chofuna kuyendera limodzi ndi mpingo mu dongosolo lake.",https://www.radiomaria.mw/msonkhano-wa-ycw-uli-mkati-ku-karonga/,"December 20, 2019",Izahaki Mwacha
CSC Ipempha Boma Lipereke Chipukuta Misonzi Kwa Okhudzidwa Ndi Nsewu,"Bungwe La Centre For Social Concern Lapempha Boma Kuti Lichite Changu Kupereka Chipukuta Misonzi Kwa Anthu Omwe Anakhudzidwa Ndi Gawo Loyamba Lomanga Nsewu Wa Machinga Chingale Lirangwe  Kamba Koti Izi Zikupereka Mavuto Osiyanasiyana  Pamoyo Wawo A Bernard Mphepo Omwe Ndi Mlangizi Ku Bungweli Mu Ndondomeko Ya Economic Governance Ndiyemwe Wanena Izi Atayendera Ndikuwona Ntchitoyi Mmene Ikuyendera Masiku Apitawa. Imodzi mwa nyumba zokhudzidwa ndi nsewu wa Chingale “Ndife Okhudzidwa Kwambiri Kuti Boma Silikutengepo Gawo Pankhani Yopereka Chipukuta Misonzi Mpaka Pano. Anthuwa Ufulu Wao Ukuphwanyidwa Munjira Zosiyanasiyana, Tingopempha Boma Kuti  Lichite Changu Liwathandize Pozindikira Kuti Nyengo Ino Ndiyamvula .” Anatero A Mphepo. Mai Mphatso Charles  Ndi Mmodzi Mwa Anthu Omwe Akhudzidwa Ndipo Ati Izi Zikupereka Chiopsyezo Pamoyo Wao Watsiku Ndi Tsiku. “Msewuwu Wadutsa Mphepete Mwa Nyumba Kwambiri Ndipo Zikupereka Chiopsyezo Kwa Ana, Komanso Pakhomo Panga Anakumba Ngalande Ndipo Dothilo Anayika Pakhomo Panga Lomwe Likupangitsa Kuti Madzi Adzisefukira Mpaka Kulowa Mnyumba.” Anadandaula Motero Mayi Charles. A Masauko Mgwaluko Omwe Ndi Mneneri Ku Bungwe Loona Nkhani Yopereka Chipukuta Misonzi La Roads Fund Administration Wapepesa Chifukwa Chochedwa Kupereka Ndalamazi Zomwe Wati Zimachitika Kamba Kosowa Ndalama Zokwanira Ndipo Walonjeza Kuti Ntchitoyi Ichitika Posachedwapa. “Kumbuyoku Tinali Ndimavuto Okhudza Ndalama, Tinali Nazo Zochepa  Zomwe Sizikanakwanira Kuti Tilipire Onse Okhudzidwa, Zinakakhala Zokhumudwitsa  Kwa Ena Otsalawo, Koma Ndilonjeze Kuti Tsopanso Ndalamazi Zapezeka Ndipo Tili Ndi Chiyembekezo Kuti  Tipereka Kwa Onse Okhudzidwa Omwe Analembedwa Mkaundula Sabata Yoyamba Yamwezi Wa January Chaka Chammawachi. Tipepese Chifukwa Chakuchedwaku.” Anatero A Mgwaluko Msewuwu Wa Machinga Chingale Lirangwe Uli Mchigawo Choyamba Cha Ntchitoyi Yomwe Ndiyamakilomita Makumi Awiri (20) Yomwe Ikuyambira Ku Lirangwe Kulekeza Ku Chipini.",https://www.radiomaria.mw/csc-ipempha-boma-lipereke-chipukuta-misonzi-kwa-okhudzidwa-ndi-nsewu/,"December 20, 2019",Izahaki Mwacha
NICE Trust Ilimbikitsa za Bata Pambuyo pa Chigamulo,"Bungwe la National Initiative for Civic Education Nice Trust lapempha atsogoleri a zipani zandale pamodzi ndi anthu omwe amawatsatira kuti asunge bata ndi kudzavomereza chigamulo cha bwalo lamilandu pa zotsatira za mlandu wa chisankho cha mtsogoleri wa dziko lino.
Mmodzi mwa akuluakulu a bungweli a Grey Kalindekafe anena izi ku Zomba pa maphunziro a tsiku limodzi olimbikitsa zamtendere omwe bungweli linakonzera mafumu, akuluakulu a zipani zandale, makhansala komanso aphungu a kunyumba ya malamulo a m’boma la Zomba.
Iwo ati atsogoleri a ndale ali ndi udindo wozindikiritsa anthu omwe amawatsatira za momwe zotsatira za chisankho zimakhalira ndi cholinga chakuti zotsatira zikadzabwera mosemphana ndi momwe amaganizira, pasadzakhale mchitidwe wa ziwawa.
Polankhula woyimilira zipani zandale zomwe zinabwera pankumanowu mkulu wa achinyamata mu chipani cha UTM mchigawo chakummawa a Henderson Waya ati zomwe bungweli lachita pobweretsa maphunziro zithandiza anthu kukhala ndi chinthunzithunzi chabwino pa momwe angalandilire zotsatira za chisankhochi.",https://www.radiomaria.mw/nice-trust-ilimbikitsa-za-bata-pambuyo-pa-chigamulo/,"December 16, 2019",Izahaki Mwacha
Boma Liyamikira Nyumba Zowulutsa Mawu Zakumadera,"Unduna wa zofalitsa nkhani wati boma limayamika ntchito zomwe nyumba zowulutsa mau zikuchita potukula umoyo wa anthu mdziko muno. Anayendera wailesi ya Bembeke-Botomani Polankhula atamaliza kuyendera wayilesi ya Bembeke m’boma la Dedza, nduna mu undunawu a Mark Botomani ati boma kudzera ku bungwe la Malawi Communications Regulatory Authority (MACRA) linakhazikitsa thumba la ndalama ndi cholinga chofuna kuthandiza nyumba zofalitsa nkhani kupeza thandizo. “Thumba limeneli cholinga chake ndi kuthandiza nyumba zofalitsa nkhani pa mavuto omwe zikukumana nawo. Ndalamazo zilipo ndipo posachedwapa tiyamba kupereka kuti zithandizire ena mwa mavuto amenewa,” anatero Botomani. Polankhulapo m’modzi mwa akuluakulu oyendetsa wayilesi ya Bembeke a Micheal Namalomba ayamikira boma kaamba kokhazikitsa thumba limene lithandizire kupititsa patsogolo nyumba zofalitsa nkhani. “Tinali ndi mavuto ku newsroom komwe kunali computer imodzi yokha koma tsopano anduna atithandizako,” anatero Namalomba.",https://www.radiomaria.mw/boma-liyamikira-nyumba-zowulutsa-mawu-zakumadera/,"December 16, 2019",Izahaki Mwacha
Papa Wapempha Akhristu Asatengeke ndi za Mdziko,Mtsogoleri wa mpingo wa katolika pa dziko lonse Papa Francisko wapempha akhristu kuti asatengeke ndi za mdziko lapansi. Papa amalankhula izi lero lomwe ndi lamulungu lachitatu mu nyengo ya Advent pamene anatsogolera nsembe ya ukalistia ku likulu la mpingowu ku Vatican. Iye wati anthu sakuyenera kutengeka ndi zopanda pake ndipo m’malo mwake apereke mpata woti Yesu Khristu akhazikike m’mitima mwawo. Papa wati akhristu anayitanidwa kuti atembenuze ena mitima zomwe ndi zofanana ndi zomwe Yohane m’batizi komanso Yesu Khristu anali kulalikira.,https://www.radiomaria.mw/papa-wapempha-akhristu-asatengeke-ndi-za-mdziko/,"December 15, 2019",Izahaki Mwacha
Apempha Akhristu Afikire Osowa mu Nyengo ya Khilisimasi,"Bambo George Kaliati otumikira mpingo wa katolika mu arkidayosizi ya Blantyre, apempha akhristu a mpingowu mdziko muno kuti afikire anthu osowa mu nyengo ya Khilisimasi yomwe ikudzayi. Iwo anena izi loweruka ku Limbe Cathedral mu arkidayosizi ya Blantyre pambuyo pa m`bindikiro wa tsiku limodzi wokozekeretsa akhristu a mparishiyi nyengo ya khilisimasi yomwe ikudzayi. Bambo Kaliati kujambulitsa ndi ena mwa akhristu omwe anali nawo pa m’bindikirowo Bambo Kaliati omwe ndi bambo mfumu a parish ya St. Pius mu arkdayosiziyi omwe anatsogolera m`bindikilowu, ati akhristu achikatolika akuyenera kuchita khrisimasi yawo mwachikhiristu mosiyana ndi momwe anthu a mdziko amachitira. “Khirisimasi ya akhristu ndi yosiyana ndi anthu achikunja, ife akhrisitu tikuyenera kukulitsa moyo wauzimu monga kupemphera komanso kulapa,” anatero bambo Kaliati. “Khirisimasi ndi nyengo, osati tsiku,” anaonjezera motero bambo Kaliati. Bambo Kaliati anapitiriza kupempha akhristu achikatolika kuti afikire anthu omwe ndi osowa mu nyengo imeneyi ponena kuti nyengoyi ndi yowonetsa chikondi cha Mulungu kwa anthu ake. “Anthu ena akuyenera kuziwa chifundo cha Mulungu mu nyengo imeneyi kudzera mu zitsanzo zathu zabwino,” anapitiriza motero bambo Kaliati. Mau ake wapampando wa tchalitchi la Limbe Cathedral a Andrew Kabvala anati akhristu, m`bindikirowu wawapindulira kwambiri makamaka pakumvetsetsa khrisimasi yomwe ikuphatana kwatunthu ndi kubadwa kwa Yesu Khrisitu. “Tazindikira kufunika kwa kulapa makamaka pamene tikukonzekera kubadwa kwa Yesu Khristu,” anatero a Kabvala. Anthu omwe anatenga nawo gawo pa m`bindikirowu ndi akhristu onse ozungulira tchalitchi la Limbe ndi ena ochokera m’matchalitchi omwe azungulira tchalitchichi. Cholinga cha m’bindikirowu chinali kuwakozekeretsa akhristu kubadwa kwa Yesu Khristu komanso zoyenera kuchita mu nyengo ino ya Advent.",https://www.radiomaria.mw/apempha-akhristu-afikire-osowa-mu-nyengo-ya-khilisimasi/,"December 15, 2019",Izahaki Mwacha
Papa Wati Ufulu Wolankhula Zakukhosi ndi Ofunika,"Mtsogoleri wa Mpingo wa Katolika pa dziko lonse Papa Francisko wati ufulu woyankhula za kukhosi ndi ofunika pa moyo wa munthu. Papa Francisko walankhula izi lachisanu kulikulu la Mpingowu ku Vatican pamene amatsegulira likulu la bungwe lomwe  limaona za maphunziro m’maiko lotchedwa Scholas Occurrentes. Polankhula pa mwambowo, Papa Francisko wati bungweli ndi lothandiza anthu maka achinyamata kutulutsa maganizo awo zomwe zingawathandize kuti akule muzochitika zao komanso kumanga tsogolo lawo. Patsikuli, Papa analandiridwa ndi achinyamata ochokera mmaiko osiyanasiyana monga Japan Argentina, United States of America, Mozambique, Haiti, Mexico, Spain komanso Italy. Pamwambowo panali akazi a atsogoleri a maiko asanu. Bungwe la Scholar Occurrentes ndi limodzi mwa mabungwe a utumiki wa a papa ndipo likupezeka mmaiko 190 pa dziko lonse lapansi.",https://www.radiomaria.mw/papa-wati-ufulu-wolankhula-zakukhosi-ndi-ofunika/,"December 15, 2019",Izahaki Mwacha
Episkopi Apempha Amayi Adzipereke Pofalitsa Mthenga Wabwino,"Episcope wa dayosizi ya Chikwawa Ambuye Peter Musikuwa apempha amayi akatolika mdziko muno kuti akhale odzipereka pa ntchito yofalitsa uthenga wabwino ku matchalitchi amene amayiwa akupezekako. Ambuye Musikuwa omwenso ndi mkulu woona zachipembezo ku likulu la mpingo wa katolika mdziko muno amalankhula lamulungu pambuyo pamwambo wa misa yotsekera msonkhano wa amayi mdziko muno womwe umachitikira ku sukulu ya ukachenjede ya DMI mu dayosizi ya Mangochi. Umodzi mwa misonkhano ya bungwe la amayi Iwo ati mpingo ukuyembekeza kusitha kwakukulu kuchokera kwa amayiwa pambuyo pa msonkhanowu monga pankhani zosamalira zachilengedwe, zaumoyo komanso kukonda ndi kulimbikitsana kuwerenga bukhu loyera. “Tikuyembekezera kuti zinthu zikasintha ku maparishi komwe amayiwa akuchokera. Tikukhulupilira kuti tiwona kusintha pa nkhani ya zokhudza kusamalira chilengedwe ndi zina zambiri,” anatero Ambuye Musikuwa. Polankhulapo wachiwiri kwa wapampando wa bungwe la amayi mdziko muno mayi Magdalene Masamba Nkhope apempha amayi omwe anafika ku msonkhanowu kuti akagawane ndi anzawo m’madayosizi awo mfundo zomwe atenga ku msonkhanowu. Msonkhanowu omwe unali wa masiku asanu unayamba lachitatu pa 11 mpaka lamulungu pa 15 December 2019 ndipo wachitika pamutu wakuti “Amayi akatolika tayitanidwa kukhala oyera mtima kuti tiyeretse dziko lapansi kwathunthu”.",https://www.radiomaria.mw/episkopi-apempha-amayi-adzipereke-pofalitsa-mthenga-wabwino/,"December 15, 2019",Izahaki Mwacha
Al-Bashir Walamulidwa Zaka Ziwiri,"Al-Bashir atatsekeredwa Mtsogoleri wakale wa dziko la Sudan, Omar Al-Bashir amulamula kuti akakhale ku malo kosungira anthu achikulire kwa zaka ziwiri, atamupeza olakwa pa mlandu wa katangale. Malipoti a wailesi ya BBC ati mkulu yemwe amaweruza mlanduwu anawuza bwaloli kuti wapereka chigamulochi kaamba koti malinga ndi malamulo a dziko la Sudan, anthu omwe ali ndi zaka zoposa 70 sangakasungidwe ku ndende ndipo a Al-Bashir ali ndi zaka 75. Mtsogoleri wakaleyu akuyankhanso milandu ina yokhudzana ndi kulanda boma komwe kunachitika mdzikolo mchaka cha 1989 komwe kunachititsa kuti ayambe kulamulira dzikolo, milandu yokhudza kuphedwa kwa anthu ochuluka mchakacho komanso kuphedwa kwa anthu omwe amachita ziwonetsero mwezi wa April chaka chino asanachoke pa udindowu. Malipoti ati chitaperekedwa chigamulochi, anthu otsatira Al-Bashir anayamba kukuwa kuti chigamulochi chadza pa zifukwa za ndale. Padakalipano sizikudziwika ngati Al-Bashir atazengedwenso milandu yokhudza kuphwanyidwa kwa maufulu a wanthu mu nthawi ya ulamuliro wawo komanso kuyambitsa nkhondo mdziko la Dafur.",https://www.radiomaria.mw/al-bashir-walamulidwa-zaka-ziwiri/,"December 15, 2019",Izahaki Mwacha
Mavolontiya Achita M’bindikiro wa Advent,"Anthu omwe amatumikira ku Radio Maria Malawi ati akuyenera kuzindikira ubwino wokhala moyo wodziyeretsa ndi cholinga choti azipindula ndi uthenga wachipulumutso umene amafalitsa kudzera pa wailesiyi. Mavolontiya kumvetsera maphunzitso a bambo Chimbalanga Bambo mfumu a parish ya utale II mu dayosizi ya Mangochi bambo Saulos Chimbalanga anena izi loweruka m’boma la Balaka pambuyo pa  m’bindikiro wa otumikira omwe amatumikira wailesiyi mzigawo zonse za dziko lino. Iwo ati ngati atumiki a mthenga wabwino akuyenera kuti azikhala  oyambilira popindula ndi uthenga wabwino umene amafalitsa. “Mavolontiya ali ndi udindo waukulu wofalitsa uthenga wa Mulungu yemwe ndi Oyera choncho nawonso akhale oyeretsedwa,” anatero bambo Chimbalanga. Polankhulapo bambo Joseph Kimu a Director a wailesiyi ati ndi okondwa ndi momwe m’bindikirowu wayendera. “Atilimbikitsa kukonda kupemphera komanso kuti tizichita zomwe timawauza anthu kuti achite,” anatero bambo Kimu. M’bindikirowu unayitanitsa mavolontiya onse a wailesiyi ku ntambi zake zonse zisanu ndi imodzi za mdziko muno.",https://www.radiomaria.mw/mavolontiya-achita-mbindikiro-wa-advent/,"December 15, 2019",Izahaki Mwacha
NASME Yapempha Amayi Achilimike Pamalonda,"Bungwe la business zing’ono-zing’ono la National Association of Small Business and Medium Enterprises NASME lachinayi lalimbikitsa amayi kuti achilimike komanso kutsata njira zovomerezeka zochitira malonda awo. M’modzi mwa akuluakulu ku bungweli a Charles Nyekanyeka ndi omwe anena izi lachinayi ku Maula Cathedral mu mzinda wa Lilongwe pa maphunziro a tsiku limodzi okhudza momwe amayi angapititsire patsogolo malonda awo. Iwo ati ochita business zing’ono-zing’ono akuyenera kutsatira bwino njira zoyenera zovomerezeka ngati akufuna kugulitsa katundu wawo ku maiko akunja ngati njira imodzi yopititsira patsogolo malonda awo.  “Kwakukulu bungwe lathu likugwira ntchito ndi amayi omwe amachita ma bizinezi osiyanasiyana kuti abwewre pamodzi ndikuphunzitsana ma upangiri amene angachitire mabizinezi awo” antero nyekanyeka. Polankhulapo m’modzi mwa amayi ochita malondawa, mayi Doreen Mtawi  ati kudzera mu bungwe la nasme amayi wa apeza maupangiri abwino omwe angachitire mabizinezi awo monga kudziwa misika yoyenera ya zokolora zawo komanso kugulitsa zokolorazi pa mitengo yabwino zomwe zawapezetsa phindu lokwanira. “Kukhala mmaguru ndi kothandiza kwambiri kaamba koti umapeza zinthu zoti pa iwe wekha siungazipeze monga kupeza misika ya zokolora ndi zina zambiri” antero mayi Mtawi. Bungwe la NASME linakhazikitsidwa ndi cholinga chofuna kuti liziyang’anira mabungwe ang’onoang’ono pomwe mwazina limathandiza amayi ochita malonda kuwapezera misika ya malonda awo yovomerezeka.",https://www.radiomaria.mw/nasme-yapempha-amayi-achilimike-pamalonda/,"December 6, 2019",Izahaki Mwacha
Sukulu ya St. Anthony Ipempha Mabungwe Athandize Posamalira Chilengedwe,"Sukulu ya primary ya atsikana ya St. Anthony ku Thondwe m’boma la Zomba, yapempha mabungwe omwe si aboma kuti ayike chidwi pothandiza sukulu zosiyanasiyana pobwenzeretsa chilengedwe  mdziko muno. Mphunzitsi wamkulu pa sukuluyi, Sr. Agness Kapatu alankhula izi lachitatu pomwe Radio Maria Malawi, imafuna kudziwa zomwe sukuluyi ikuchita pofuna kubwenzeretsa chilengedwe. Iwo ati padakali pano mogwirizana ndi makolo akudzala kapinga kuzungulira sukuluyi potsatira mavuto omwe sukuluyi yakhala ikukumana nawo  mu nyengo yamvula pomwe nthaka imakokoloka zomwenso wati zimapereka chiopsezo kuzipinda zophunzilira pa sukuluyi. “Pasukulu pano nthaka inankoloka ndi mvula zomwe zimachititsa kuti nthawi zambiri mvula ikamagwa ma block ambiri azigumuka,” anatero Sister Kapatu. Mwazina iwo ayamika m’gwirizano womwe ulipo pakati pa aphunzitsi ndi makolo pa sukuluyi ponena kuti izi zatheka kaamba koti pali mgwirizano wabwino pakati pawo. Pamenepa Sister Kapatu anapezerapo mwayi opempha mabungwe akomanso anthu ena akufuna kwabwino kuti atahandizepo pa ntchito yokonzanso sukuluyi kaamba koti ntchitoyi ikufuna zipangizo zambiri zomwe ndizofuna ndalama zokwanira. Bungwe la Emmanuel International akuti ndilomwe likuthandiza ntchitoyi popereka zipangizo zogwirira ntchitoyi.",https://www.radiomaria.mw/sukulu-ya-st-anthony-ipempha-mabungwe-athandize-posamalira-chilengedwe/,"December 6, 2019",Izahaki Mwacha
Chiwerengero cha Ana Odwala Chikuku Chakwera Kwambiri ku Cameroon,"Nduna yoona zaumoyo mdziko la Cameroon yati chiwerengero cha ana omwe apezeka matenda achikuku chakwera ndi 34 Percent mu zaka zitatu zapitazi. Dr Phanuel Habimana awuza wailesi ya BBC kuti izi zachitika kamba koti unduna wawo siunakwanitse kupereka katemera wa matendawa pomwe anakwanitsa kupereka kwa ana 75 pa hundred aliwonse mdzikolo. Iwo ati pofuna kuthana ndi matendawa akuyenera kupereka katemerayu kwa ana 95 pa handred aliwonse mdzikolo. Sabata yatha dziko la cameroon lapereka katemerayu kachiwiri mu chaka chino kwa ana omwe ndi a miyezi isanu ndi inayi kufikira zaka zisanu omwe ndi ochuluka kwambiri mdzikolo. Chiwerengero cha anthu omwe anafa ndi nthenda ya chikuku chaka chatha ndi choposa 140 sauzande padziko lonse omwe ambiri anali ana osapyola zaka zisanu. Maiko asanu omwe anakhuzidwa kwambiri ndi matendawa chaka chatha ndi a Democraticm Republic Of Congo DRC, Liberia, Madagascar, Somalia ndi Ukrane.",https://www.radiomaria.mw/chiwerengero-cha-ana-odwala-chikuku-chakwera-kwambiri-ku-cameroon/,"December 6, 2019",Izahaki Mwacha
Mwezi wa December Wopemphelera Tsogolo la Ana-Papa,Mtsogoleri wa mpingo wakatolika padzikolonse papa francisco wapenmpha akhristu mumpingo-wu kuti agwirane manja mu mwezi uno wa December popempherera ana kuti akhale ndi tsogolo lowala m’maiko awo. Papa Francisko Papa amalankhula izi pamapemphero ake amwezi uno ku likulu la mpingowu ku Vatican. Iye wapempha maiko apadziko lonse lapansi kuti akhale ndi mpata ochita chiganizo chopempherera anthu achichepere omwe ambiri akula ndi nkhanza zosiyananasiyana m’maiko awo kuti akhale ndi tsogolo lowala. Mwazina Papa wati mwana aliyense yemwe alibe chisamaliro komanso kuchitilidwa nkhanza kapena kusalidwa akuyenera kuperekedwa kwa mulungu kuti ampatse tsogolo lowala. Pamenepa Papa wachenjeza athu omwe amachita nkhanza anthu achichepere kuti alekeretu ponena kuti yesu khristu yemwe anaitana anawa amakhala akuwawona.,https://www.radiomaria.mw/mwezi-wa-december-wopemphelera-tsogolo-la-ana-papa/,"December 6, 2019",Izahaki Mwacha
Atolankhani Asamale Polemba Nkhani za Nkhanza-DFID,"Bugwe la DFID lapempha atolankhani mdziko muno kuti azisamala polemba nkhani zokhudza nkhanza zomwe zimachitika pakati pa amayi ndi atsikana. Mkulu wa program ya Tithetse Nkhanza a Juliet Siwale ndi omwe anena izi pa maphunziro a tsiku limodzi omwe bungwe la DFID linakonzera atolankhaniwa mu mzinda wa Lilongwe ndi cholinga chofuna kuwadziwitsa momwe angalembere nkhani zokhudza nkhanza. Mayi Sibale ati akukhulupilira kuti maphunzirowa athandiza kwambiri olemba nkhaniwa kuti azipewa kuyika zinthu zosemphana ndi malamulo mu nkhani zawo. “Anthu amene achitiridwa nkhanza safunika kuwaonetsa nkhope ku gulu chifukwa zimenezi zimawachititsa manyazi komanso kumuzunza munthu uja choncho ndi kofunika kumaphimba ku nkhope kwa anthu okhudzidwawo,” anatero mayi Sibale. Polakhulanso m’modzi mwa akuluakulu mu unduna owona zoti pasakhale kusiyana pakati pa amayi ndi abambo, ana, olumala ndi chisamaliro cha anthu a Joseph Kazima ati boma likuyesetsa kuika ndondomeko, pofuna kulimbana ndi nkhanzazi. “Tikuyenera kulimbikitsa kuti nkhanza zithe. Boma lili ndi ndondomeko pa nkhani zothetsa nkhanza zomwe zimalimbikitsidwa maka chifukwa cha chikhalidwe chathu,” anatero a Kazima. Maphunzirowa akudza mkatikati mwa masiku 16 olimbikitsa kuthana ndi nkhanza pa dziko lonse.",https://www.radiomaria.mw/atolankhani-asamale-polemba-nkhani-za-nkhanza-dfid/,"December 4, 2019",Izahaki Mwacha
WLA Yalowelerapo pa Nkhani za Nkhanza,"Bungwe la Women Lawyers Association mogwirizana ndi bungwe la Chanco Gender Justice Clinic lolemba layamba ntchito yodziwitsa anthu a mu mzinda wa Zomba, malamulo okhudza nkhani za nkhanza za m’banja. Poyankhula pa zochitikazo m’modzi mwa akuluakulu a bungwe la Women Lawyers Association, Professor Ngeyi Kanyongolo wati cholinga cha zochitakazi ndi kuthandiza anthu amene ali ndi nkhawa pa nkhani za malamulo okhudza nkhanza za m’banja. Professor Kanyongolo yemwenso ndi mphunzitsi wa za malamulo ku Chancellor College wati nthawi ino pomwe dziko la Malawi likukamba nkhani ya masiku 16 othetsa nkhanza za pakati pa amayi ndi abambo, magulu awiriwa abwera pamodzi pofuna kuti athandidze anthu kuti amvetse momwe nkhani za malamulo zimayendera. “Tili ndi Street Law Clinic yomwe cholinga chake ndi kuthandiza anthu amene akukumana ndi nkhanza komanso kuwadziwitsa kuti malamulo pa nkhani zimenezi amati bwanji,” anatero a Kanyongolo. Polankhulanso President wa Chancellor College Gender Justice Clinic ku nthambi ya za malamulo, Kilayibi Chinsinsi Kasinja wati akufunitsitsa kupereka uphungu wa zamalulo kwa anthu pofuna kuthetsa nkhanza zomwe amayi amakumana nazo. “Tikufuna tikumbukire nawo masiku amenewa ndipo ndi pofunika kuchitapo kanthu pothetsa nkhanza. Ife ma Lawyer timadziwa za malamulo koma anthu wamba samadziwa zimenezi,” anatero a Kasinja.",https://www.radiomaria.mw/wla-yalowelerapo-pa-nkhani-za-nkhanza/,"December 4, 2019",Izahaki Mwacha
Vatican Ilandira Anthu 33 Othawa Kwawo,"A kulikulu la mpingo wa katolika ku Vatican lachinayi akuyembekezeka kulandira anthu othawa kwao okwana 33 omwe akuchokera ku chilumba cha Lesbos mdziko la Greece ndipo anthu ena khumi akuyembekezeka kufikanso mwezi omwe uno. Malipoti a Catholic News Agency ati anthuwa ndi ochokera m’maiko a Afghanistan, Togo komanso Cameroon. Izi zadza potsatira pempho la mtsogoleri wa mpingo wakatolika pa dziko lonse Papa Francisco lakuti a ku likulu la mpingowu akuyenera kupereka thandizo kwa achinyamata komanso mabanja omwe amathawa mmaiko awo kaamba ka kusamvana m’maikowo zomwe zimadzetsa nkhondo. Anthuwa akhala akuthandizidwa ndi ofesi ya a Papa yoona zachifundo, bungwe la Saint Egidio komanso gulu la akatolika omwe amathandiza anthu osauka.",https://www.radiomaria.mw/vatican-ilandira-anthu-33-othawa-kwawo/,"December 4, 2019",Izahaki Mwacha
Abambo aku Mthawira Alandira Maphunziro a Banki Mkhonde,"Kwa nthawi yoyamba chikhazikitsireni bungwe la umodzi wa Abambo lomwe ndi la Catholic Men organisation ku Mthawira Parish mu arkidayosizi ya Blantyre mchaka cha 2013, loweruka pa 30th November 2019, linakonza maphunziro akayendetsedwe, kusungisa, komanso kubwereketsa ndalama kuzera ku ma banki am`mudzi. Maphunziro amenewa anachitikira ku tchalitchi la Maria mfumukazi ya mtendere kwa Chikapa yomwe ndi mthambi ya parishi ya Mthawira. Maphunzirowa  anasamira pa zolinga zikuluzikulu monga kufuna kupereka ukadaulo wa kayendetsedwe kabwino ka dongosolo losungitsa ndi kubwereketsa ndalama kudzera ku banki nkhonde komanso kukhazikitsa njira zabwino zopewera mavuto ena amene magulu oterewa akhala akukumana nawo monga kulandana katundu ngati wina walephera kubweza ndalama yomwe anabwereka. Ena mwa abambo aku Nthawira parish pambuyo pa maphunziro a banki mkhonde Mau ake, wapampando wa bungweli ku parish ya Mthawira a Martin Chiwaya anati ngakhale kuti cholinga chachikulu cha bungweli ndi kulimbikisa umoyo wa uzimu wa abambo mu mpingo wakalolika, ndikofunikanso kuwunikilanso moyo wawo wa thupi makamaka kumbali ya chuma pozindikira kuti munthu ndi thupi ndi mzimu pamodzi. “Abambo akuyenela kukulanso moyo wawo wakuthupi makamaka pa chuma chifukwa iwo ndi amene amayenela kutsogolera mawanja awo pachuma,” anatero a Chiwaya. Maphuzirowa omwe anali a tsiku limodzi anakwanisa kubweretsa pamodzi abambo ambiri a m’parishiyi. “Maphuzirowa ndi ofunika kwa abambo posayang’anira njira yomwe amachita kuti apeze ndalama monga kugwira ntchito kapena kuchita bizinezi,” anawonjedzera motero a Chiwaya. Pothilirapo ndemanga wachiwiri wa pampando wa tchalitchi la Chikapa a Lovewell Vikho anati maphuzirowa ndi ofunika kwambiri chifukwa athandiza abambowa kuti akwanitse udindo wawo wosamalira mabanja awo makamaka pachuma. “Ndizofunika kwambiri kuti abambo azikhalira pamodzi ndikumakhalira limodzi kukambilana mfundo zabwino zoyendetsera ndi kuzipezera chuma,” anatero a Vikho. Mwa zina maphunziro oterewa akhalenso akuchitika ku parish zina zopezeka mu arkdayosizi ya Blantyre ndi cholinga chofikira abambo ochuluka opezeka mu arkidayosiziyi.",https://www.radiomaria.mw/abambo-aku-mthawira-alandira-maphunziro-a-banki-mkhonde/,"December 4, 2019",Izahaki Mwacha
T/A Kaphuka Alonjeza Kuthana ndi Miyambo Yokolezera Edzi,Chipatala cha mpingo wa katolika cha Kasina mu dayosizi ya Dedza chinachita nawo mwambo wokumbukira matenda a Edzi pa dziko lonse wa chaka chino. Mwambo-wu wachitika lolemba pa bwalo la zamasewero la Nampala lomwe lili m’dera la mfumu yaikulu Kaphuka. M’mau ake mkulu woyang’anira zoyeza magazi pa chipatala cha Mission cha Kasina Mai Dorothy Chikafa ati nkoyenera kuti munthu aliyense adzidziwa momwe m’thupi mwake mulili poyezetsa magazi. “Tikupempha kwambiri abambo ambiri kuti azibwera kudzayezetsa magazi kaamba koti ngakhale anthu ali banja amatha kuthala ndi zotsatira zosiyana” anatero mayi chikafa. Polankhulanso mfumu yaikulu Kaphuka ya m’bomalo yomwe inali nawo ku mwambowu yati iyesetsa kulimbana ndi miyambo ina yomwe ikupitilira kukolezera kufala kwa kachilombo koyambitsa matenda a edzi ka HIV ndipo kuti aliyense yemwe apezeka akulimbikitsa miyambo yoyipayi m’mudzi mwawo azilandila chilango chokhwima kuti wena atengerepo phunziro.,https://www.radiomaria.mw/t-a-kaphuka-alonjeza-kuthana-ndi-miyambo-yokolezera-edzi/,"December 4, 2019",Izahaki Mwacha
ECM Ipempha Anthu Alemekeze Lamulo Podikira Chigamulo,"Alemba chikalatacho-Ena mwa maepiskopi a katolika ku Malawi Bungwe la ma episkopi a mpingo wa katolika mdziko muno la Episcopal Conference of Malawi (ECM) lapempha anthu mdziko muno kuti alemekeze lamulo pamene akuyembekezera chigamulo cha bwalo la milandu pa nkhani yokhudza chisankho cha president. Ma episkopiwa anena izi kudzera mu chikalata chomwe atulutsa lero chomwe achilemba ndi mawu otsogolera akuti “Ambuye Mundipange Kukhala Chida Chodzetsa Mtendere” omwe ndi mawu omwe ananena Francis wa ku Assis woyera. Iwo ati padakali pano pamene akhristu ayamba nyengo ya Advent, ndi kofunika kuti anthu apitirize kukhala a bata zomwe zikugwirizana ndi uthenga omwe anatulutsa mwezi wa June chaka chino. Ma episkopiwa alangiza anthu mdziko muno kuti chigamulochi chikadzabwera ndipo ngati sichidzawakomera, azavomereze kapena kutsutsana nacho mwamtendere komanso motsata malamulo a dziko lino. Iwo apempha anthu kuti apewe kuchitira ena nkhanza pofuna kuwawopseza komanso apewe kufalitsa nkhani zabodza zokhudza nkhani yomwe ili ku bwalo la milandu maka kudzera pa masamba a mchezo pa makina a internet zomwe zingadzetse mpungwepungwe ndi kusokoneza mtendere mdziko muno. Pamenepa ma episkopiwa apempha nthambi zonse za mpingowu komanso nyumba zofalitsa nkhani za mpingowu kuti zibwere ndi njira zowakonzekeretsa anthu kuzavomereza chigamulo cha bwalo la milandu pofuna kupititsa patsogolo mtendere komanso mgwirizano mdziko muno. Ma episkopiwa ati apitilira kupemphelera chilungamo, mtendere, kukhululukirana komanso mgwirizano mdziko muno ndipo apempha akhristu a mpingowu kuti achite chimodzimodzi.",https://www.radiomaria.mw/ecm-ipempha-anthu-alemekeze-lamulo-podikira-chigamulo/,"December 3, 2019",Izahaki Mwacha
CMO Iyamikra Abambo a Parish ya Mwanza,"Abambo a Mwanza parishi kujambulitsa limodzi ndi abambo a ku Nthawira parishi Bungwe la Umodzi wa Abambo la Catholic Men Organisation (CMO) mu arkdayosizi ya Blantyre layamikira abambo a chikatolika a m’parishi ya Mwanza ya mpingowu kamba kobwera mwaunyinji ndi kuzamvera mfundo, zolinga ndiponso masomphenya a bungweli Mkulu wa bungweli mu arkdayosizi ya Blantyre a Martin Chiwaya alankhula izi ku parishiyi lamulungu pa 1 December, 2019 pokhazikitsa bungweli ku parishiyi. Iwo ati akhutira ndi momwe abambo a m’parishiyi mmene anatulukira ku zamvera mfundo zothandizira kupititsa patsogolo ntchito za bungwe latsopanoli “Abambo aku Mwanza bungweli alirandira kwambiri, taona kuti abambo ambiri ochokera m’matchalitchi omwe ali pansi pa parishiyi anatsalira kuti amve zolinga za bungweli,”anatero a Chiwaya Pamenepa iwo ati zoterezi zithandiza abambo a mu mpingowu kugwira nawo ntchito za mumpingo m’malo mosiyira amayi okha. A Dausi kufunsa mafunso pa zolinga za bungwelo “Chidwi chomwe abambo akuchionetsa zikutilimbikitsa kwambiri kuti tsopano abambo ayamba kutulikira poyera ndi kukhala patsogolo pothandiza mpingo,” anapitiliza a Chiwaya. Mau ake m’modzi mwa abambo a mparishiyi wolemekezeka a Nicholas Dausi omwenso ndi nduna ya boma komanso phungu waderali anati kubwera kwa bungweli kuthandizira abambo a mparishiyi kukhala pamodzi ndi kukweza miyambo ya chipembedzo komanso zochitika mu mpingo. Pamenepa a Dausi alimbikitsa abambo onse achikatolika kulowa nawo mbungweli mmaparishi awo “Talimbikitsa kuti abambo ambiri tilowe mu bungweli kuti potero tizithandizana, tizizuzulana komanso tizizutsana wina mwa ife akagwa kuti mapeto ake tonse tikalowe mu ufumu wa Mulungu” anatero a Dausi. Bungwe la Umodzi wa abambo mu arkdayosizi ya Blantyre likupitilizabe kuyendera maparish osiyanasiyana ndi cholinga choti lifikire mmaparish onse 43 amu arkdayosiziyi. Lamulungu la pa 8 December, 2019 bungweli kudzera mmakomiti okhazikika a mmaparishi ena ayendera ndikukhazikitsa bungweli mmaparishi za Lunzu, Mkhwayi, Nyungwe komanso Thunga.",https://www.radiomaria.mw/cmo-iyamikra-abambo-a-parish-ya-mwanza/,"December 3, 2019",Izahaki Mwacha
"Abwenzi a Radio Maria Apereka Katundu Kwa Ana Osaona, Osamva","Abwenzi a Radio Maria mu akidayosizi ya Blantyre alimbikitsa akhristu komanso anthu mdziko muno kuti azitengapo mbali pothandiza anthu Ng’omba kupereka wina mwa katunduyo Wapampando wa gululi a James Ng’omba ndi omwe amayankhula izi pomwe anayendera ndi kukacheza ndi ana omwe ali ndi vuto losaona komanso kumva pa sukulu za Montfort Demonstrations school for the deaf komanso Mary view school for the blind ku Nguludi mu mzinda wa Blantyre lamulungu pa 1 December 2019. A Ng’omba anati anachiona chanzeru kuti athandize ana wa ngati njira imodzi yogwira ntchito za chifundo. ‘’Ndife okhutira kuti tinabwera kudzacheza komanso kuthandiza ana omwe amasowa thandizo ndipo taona kuti akusowa zambiri choncho tikonzanso ulendo wina kuti tibwerenso kudzawathandiza”anatero a Ngomba. A Ng’omba anati ndi udindo wa munthu aliyense amene ali ndi kuthekera kuthandiza anthu omwe ndi osowa makamaka ana akuno omwe ali ndi vuto losaona komanso kumva. Poyankhulapo mmawu ake mphunzitsi wamkulu pa Mary view schools for the blind a James Khuku anathokoza gululi kamba kowapatsa katundu yemwe ati wafika mu nthawi yoyenera pomwe iwo akukumana ndi mavuto akusowa kwa chakudya. “Katundu yemwe talandira lero atithandiza kwambiri kuchepetsa mavuto a zakudya omwe alipo pa sukulu pano.”anatero a James Khuku. Apa a Khuku apempha anthu akufuna kwabwino kuti awathandize kamba koti pa sukulupa amakumana ndi mavuto osiyanasiyana makamaka  pa nkhani ya zakudya. Wina mwa katundu yemwe gululi lapereka ndi monga ufa,mpunga, nyemba ndi  mafuta ophikira ndipo ndi za ndalama zokwana 200 thousand kwacha.",https://www.radiomaria.mw/abwenzi-a-radio-maria-apereka-katundu-kwa-ana-osaona-osamva/,"December 3, 2019",Izahaki Mwacha
"Akhristu Alimbikitsidwa Kumvera, Kuthandiza Radio Maria Malawi","Kadelera: Tikonde kuthandiza Radio Maria A Chaplain a Catholic University of Malawi apempha akhristu mdziko muno kuti azikonda kumvetsera Radio Maria Malawi kuti azamitse moyo wawo wa uzimu. Bambo Demetrous Kadelera amayankhula izi pa mwambo wa nsembe ya ukaristiya yomwe bungwe la abwenzi a Radio Maria mu akidayosizi ya Blantyre linakonza yomwe inachitikira ku sukulu ya ukachenjede ya Catholic University lamulungu pa 1 December 2019 lomwenso ndi lamulungu loyamba mu nyengo ya rent ku Nguludi mu mzinda wa Blantyre. Bambo Kadelera anati Radio Maria imafalitsa uthenga wachipulumutso komanso  umathandiza anthu ambiri kutembenuka mtima zomwe anati ndizofunika kwambiri pa  moyo wa chikhristu. “Tiyeni tizikhala ndi chidwi chomvetsera wayilesiyi kamba koti mapologalamu ake ndi othandiza kukulitsa chikhulupiliro chathu”anatero Bambo Kadelera. A Chaplain a Catholic University wa anathokonzanso a Director a Radio Maria Bambo Joseph Kimu kamba ka upangiri wawo komanso chidwi chawo poonesetsa kuti ntchito za wayilesiyi zikupita patsogolo. “Tipemphe mulungu kuti aonjezere nzeru komanso luntha mwa Bambo Joseph Kimu kuti apitilize kutsogolera wayilesiyi kuti cholinga chake chofalitsa uthenga wabwino chikwaniritsidwe”anamaliza motero Bambo Kadelera. Wapa mpando wa abwenzi a Radio Maria mu akidayosizi ya Blantyre a James Ngomba anathokoza Bambo Kadelera kamba kowapangira mwambo wa nsembe ya ukaristiya. A Ng’omba anati bungwe lawo lipitiliza kudzipereka poonesetsa kuti  akuthandiza  Radio Maria kuti izikwanitsa kufalitsa uthenga wa chipulumutso kwa anthu ambiri. “Ndife okonzeka kuthandiza Radio Maria nthawi zonse makamaka pa nthawi ino ya Mariatona kuti wayilesiyi ithe kufalitsa uthenga wa chipulumutso.”anatero a Ng’omba. Pa mwambowu abwenzi a Radio Maria ochokera ma Parish khumi monga Bangwe,St Louis Montfort CI,Nthawira,St James Chilomoni mwa ena anali nawo pa mwambowu.",https://www.radiomaria.mw/akhristu-alimbikitsidwa-kumvera-kuthandiza-radio-maria-malawi/,"December 3, 2019",Izahaki Mwacha
"Kwaya ya St. Paul Ithandiza Odwala, Ovutika","Kwaya ya achinyamamata ya St. Paul  kuchokera ku St. Pius Parish ku Soche mu archdiocese ya Blantyre, lolemba yathandiza ena mwa akhristu a mu parishiyi ndi zinthu zisiyanasiyana zomwe amasowa pa moyo wawo. A Lucky Simwaka omwe ndi wapampando wa kwayayi ati iwo ngati achinyamata anawona kuti ndi kofunikira kuthandiza anthu omwe akusowekera zinthu zomwe zingathandize moyo wawao kuti upite patsogolo, ndi kangache komwe ali nako. “Ife ngati kwaya ya achinyamata komanso pamene tinabatidzidwa ndi kutumidwa titamva kuti ena mwa akhristu amzanthu akusoweka zinthu zomwe zingathe kupititsa moyo wawo patsogolo, gulu lathu linagwirizana zothandiza anthuwa pogula zithu monga ma teyala anjinga komanso mankhwala a shuga zomwe tapereka kwa akhristu,” anatero a Simwaka. Mwazina a Simwaka anayamikira mamembala a kwayayi kaamba kowonetsa chidwi pothandiza anthu ena. M’modzi mwa athu omwe alandira nawo thaandizoli a Brian Mhango ayamikira zomwe gululi lawachitira. “Ine ndikungothokoza kwayayi pazomwe yachita. Yapangitsa kuti mayendedwe anga akhale osavuta makamaka pondigulira zipangizo za njinga. Poyamba ndimavutika kuti ndiyende maka zipangizo za njinga yanga zinali zoonongeka tsono kubwera kwa thandizo limeneli kwachepetsa nkhawa yanga,” anatero a Mhango. Kwaya ya St. Pauls ndi kwaya ya achinyamata yomwe ili pansi pa kwaya ya St. Pius ku St. Pius Parish mu arch diocese ya Blantyre ndipo mwa zinthu zina zomwe kwayayi inagula ndi kukathandiza nawo akhristu zinali monga mateyala komanso chubu cha njinga yakapalatsa, mankhwala komanso ufa.",https://www.radiomaria.mw/kwaya-ya-st-paul-ithandiza-odwala-ovutika/,"November 27, 2019",Izahaki Mwacha
"Chingota, Mulomole Sayimanso pa Chisankho","Chingota(kumanzere) Mulomole (pakati) atsiriza materemu awo Wapampando wa bungwe la mgwirizano wa mipingo ndi zipembedzo la Public Affairs Committee (PAC) m’busa Dr. Felix Chingota, komanso Mneneri wa bungweli Fr. Peter Mulomole, ati sapikisana nawonso pa chisankho cha bungweli chomwe chichitike mwezi wa mawa. Polankhula ndi Radio Maria Malawi, bambo Mlomole ati awiriwa sapikisana nawonso m’maudindowa kaamba koti atsiriza materemu awo okhalira pa mipandoyi. Bungweli likuyembekezeka kuchita chisankho pa 18 komanso 19 December chaka chino. Bambo Mlomole ati pa zaka 6 zomwe akhala ali pa udindowu, iwo ndi okhutira ndi momwe agwilira ntchito ngati mneneri wa bungweli. “Ndine okondwa kwambiri. Ndagwira ntchito yanga bwino momwe ndikudziwira kuti ndimayenera kugwilira,” anatero bambo Mlomole. Mwazina bambo Mlomole adzudzula anthu omwe amanena kuti bungwe la PAC limakonda kudzudzula kwambiri. “Ife ndi atumiki koma kupemphera aliyense amatero ku tchalitchi kapena ku mzikiti kwake. Tikakumana timakhala tikuona mavuto omwe tikukumana nawo ngati dziko ndi kumadzudzula pomwe sipanayende bwinopo kuti pakonzedwe. Timachita ndipo tizachitabe zimenezi mpaka kalekale sitidzasiya,” anatero bambo Mlomole. Iwo ati amachita izi chifukwa bungweli linakonzedwa mchaka cha 1992 patapezeka mavuto pomwe ma episkopi a mpingo wa katolika anayankhulapo mu ulamuliro wa chipani chimodzi.",https://www.radiomaria.mw/chingota-mulomole-sayimanso-pa-chisankho/,"November 27, 2019",Izahaki Mwacha
Namwino Alangiza Achipatala Apewe Kukondera,"Anthu ogwira ntchito mzipatala ati amazindikira kuti ali ndi udindo wopereka thandizo kwa anthu mofanana posatengera khungu la munthu kapena chipembedzo. Mmodzi mwa anamwino m’boma la Zomba Mai Pepise Nangwale ndi omwe anena izi m’boma la Zomba pambuyo pa maphunziro omwe bungwe la Art and Global Health Center linakonzera anthu ogwira ntchito mzipatala  komanso adindo oyimilira anthu akumudzi. Iwo ati maphunzirowa awakumbutsa malumbiro omwe anachita pa nthawi yomwe amayamba ntchito yao pa momwe akuyenera kupereka thandizo kwa anthu omwe akudzalandira thandizo ku chipatala. “Zimene zayankhulidwa pano ndi ndendende zomwe tinalumbira poyamba ntchito yathu kuti sitikuyenera kukondera munthu aliyense alandire chithandizo mofanana ndi mzake,” anatero mayi Nangwale. Polankhulapo  moyimilira anthu akumudzi pa mkumanowu mayi Ellen Tewesa ochokera mdera la Matawale ati pakuyenera kukhala kumvetsetsana kwabwino pakati pa a chipatala ndi olandira thandizo.",https://www.radiomaria.mw/namwino-alangiza-achipatala-apewe-kukondera/,"November 27, 2019",Izahaki Mwacha
Papa Watsiriza Ulendo Wake wa Nambala 32,"Mtsogoleri wa Mpingo wa Katolika pa dziko lonse Papa Francisko wamaliza ulendo wake wocheza m’dziko la Japan. Papa kulandira mphatso kuchokera kwa mkhristu pamene amanyamuka mdzikolo Papa Francisko wanyamuka m’dziko la Japan lero pomaliza pa ulendo wake wa masiku anayi wocheza m’dzikolo. Papa Francisko anafika m’dziko la Japan loweruka kuchokera m’dziko la Thailand. Ali mdziko la Thailand mwazina, Papa anakumana ndi akuluakulu a dzikolo, ma episkopi, ansembe komansi kuchezera odwala ndi kuchita nsembe ya misa. Ndipo loweruka pa 23 November, Papa francisko anali mtsogoleri wa mpingo wa katolika wachiwiri kufika mdziko la Japan kutsatira Papa Yohane Paulo Wachiwiri. Mwazina ali mdzikolo Papa anayendera dera lotchuka la Nagasaki komwe mchaka cha 1945 anthu okwana 150, 000 adaphedwa ndi bomba la atomic ndipo ena ambiri anavulala. Iye anayenderanso sukulu ya ukachenjede  yomwe imayendetsedwa ndi ansembe a Jesuit komanso kuchita misa. Ali m’maiko awiriwa, Papa walimbikitsa akhristu a mpingo wa katolika kuti akhale olimba pa chikhulupiliro chawo.",https://www.radiomaria.mw/papa-watsiriza-ulendo-wake-wa-nambala-32/,"November 26, 2019",Izahaki Mwacha
Okhudzidwa ndi Nsewu wa Chingale Sanalandirebe Chipukuta Msonzi,"Anthu omwe akhudzidwa ndi ntchito yokonza  nsewu wa Lirangwe-Chingale-Machinga mu gawo loyamba la ntchitoyi apempha boma kuti lichite changu kuwapatsa chipukuta misonzi kuti apeze malo okhala. Malinga ndi mfumu Kalalichi 2 ya m’mdera la mfumu yaikulu Mlumbe m’boma la Zomba,  iyo ndi yokhudzidwa kwambiri kamba koti chiyambire cha ntchitoyi yomwe tsopano yadutsa masiku ake omalizira pa gawo loyamba palibe amene walandira chipukuta misonzi. “Anthu sanalandirebe nde tikusowa kuti akatsiriza ntchitoyi tizakafunsa kuti za ndalama zathu,” inatero mfumu Kalalichi. Wati anthuwo athandizidwa-Kajanga Poyankhapo za nkhaniyi mneneri kubungwe loona za misewu la Roads Authority a Portia Kajanga ati zolembalemba zonse zokhudza chipepeso zili mmanja mwa bungwe loona zamalo ndipo akamaliza awapatsa chipukuta misonzi ngakhale boma silikuyenera kutero kamba ka malamulo. A Kajanga ati anthuwa ndalamazi apatsidwa kaamba kongomveredwa chisoni kaamba koti malamulo amaletsa kupepesa anthu omwe amanga kapena kulima mu gawo limodzi la nsewu.",https://www.radiomaria.mw/okhudzidwa-ndi-nsewu-wa-chingale-sanalandirebe-chipukuta-msonzi/,"November 26, 2019",Izahaki Mwacha
Boma Lipempha Atolankhani Athetse Nkhani za Bodza,"Botomani: Timakhala okhumudwa ndi zolembedwa zina Boma lapempha atolankhani kuti ayike chidwi pa nkhani za zofufuzafufuza pofuna kuthana ndi kufala kwa nkhani zabodza. Nduna ya zofalitsa nkhani ndi njira zamakono a Mark Botomani apereka pempholi potsekera msonkhano waukulu wapachaka wa bungwe la atolankhani a chigawo cha kumwera kwa dziko lino la Blantyre Press Club omwe unachitikira m’boma la Mangochi. Msonkhanowu unachitika pa mutu woti “Kuthana Ndi Kufala Kwa Nkhani Zabodza” ndipo atolankhani-wa anachitanso chisankho pofuna kusankha atsogoleri atsopano omwe ayendetse bungweli kwa zaka zitatu zikubwerazi. Iwo ati atolankhaniwa akuyenera kugwiritsa ntchito ukadaulo wawo omwe anaphunzira polemba nkhani zomwe ndi zoona zokhazokha. “Ife ku bomaku, timakhala okhumudwa ndi zina zomwe zimalembedwa. Ndikukhulupilira kuti msonkhano umenewu uthandiza kusintha zimenezi,” anatero a Botomani. A Botomani ati nyumba zofalitsa nkhani zikuyenera kutengera phunziro pa nyumba zina zomwe zimapititsidwa ku bwalo la milandu kaamba kolemba nkhani za bodza.",https://www.radiomaria.mw/boma-lipempha-atolankhani-athetse-nkhani-za-bodza/,"November 26, 2019",Izahaki Mwacha
Boma la Kasungu Likufunitsitsa Kuthana ndi TB,"Ofesi yoona za umoyo m’boma la Kasungu yati yaika ndondomeko zapadera zoteteza anthu ku matenda a chifuwa chachikulu cha TB.
Wogwirizira udindo wa mkulu wa zaumoyo m’bomalo Dr. Emmanuel Golombe anena izi pofotokozera atolankhani omwe anakayendera madera angapo mderalo kukaonamomwe ntchito yothanirana ndi TB ikuyendera.
Bungwe la National TB Control Programe likugwira ntchito yolimbana ndi nthenda ya TB m’malo momwe muli chiwopsezo cha matendawa monga mu ndende, msukulu komanso m’migodi.
“Ntchito ikuyenda bwino chifukwa cha thandizo lomwe tikulandira kuchokera ku boma komanso anzathu a World Bank choncho padakalipano zikuyenda bwino,” anatero Dr. Golombe.
Boma la Kasungu ndi limodzi mwa maboma omwe mukuchitika ntchito za migodi ndipo kafukufuku anapeza kuti anthu a ku migodi ali pa chiwopsezo chachikulu chotenga matenda a TB.",https://www.radiomaria.mw/boma-la-kasungu-likufunitsitsa-kuthana-ndi-tb/,"November 22, 2019",Izahaki Mwacha
Boma Lati Malonda a Fodya ndi Dziko la America Apitilira,"Boma lati alimi afodya mdziko muno kuti asade nkhawa ndi mphekesera zoti dziko la America laletsa malonda a fodya pakati pa dziko lino ndi dzikolo. Watsindika za nkhaniyi-Nankhumwa Masiku apitawa, ma lipoti akhala akumveka kuti dziko la America laletsa fodya ochokera mdziko muno kupita mdzikolo ponena kuti alimi ambiri amagwiritsa ntchito ana pochita ulimiwu, zomwe dziko la America lidati ndi zosayenera. Koma polankhula mu mzinda wa Lilongwe pa msonkhano wa pa chaka wa bungwe loyang’anira ulimi komanso malonda a fodya m’dziko muno la Tobacco Commission (TC), nduna ya za Ulimi a Kondwani Nankhumwa, ati anthu sakumvetsa zomwe dzikoli likunena pa za malondawa ndipo atsimikizira alimi a fodyawa kuti malonda afodya apitilira kuchitika pakati pa dziko lino ndi dziko la America. “Fodya akamalowa ku America aziyamba amuwunika malo angapo ngati ana sanagwiritsidwe ntchito polima fodyayo. Zakhala zikuchitika kuyambira kale. Anthu ena akuganiza kuti mmene zateremu ndiye kuti anthu asiye kulima fodya pomwe sichoncho. Tikufotokozerani tsatanetsatane wa zokambirana zathu tikatsiriza,” anatero a Nankhumwa. Mmawu ake, wapampando wa bungwe la Tobacco Commission, Inkosi ya Makosi Mbelwa 5 wayamikira momwe msika wa fodya wa chino wayendera ponena kuti unali ndizotsamwitsa zochepa poyelekeza ndi chaka chatha. “Mitengo inali yotsika kusiyana ndi chaka chatha koma fodya wagulitsidwa bwinobwino opanda kuyimitsayimitsa misika yomwe ndi nkhani yabwino kwambiri,” anatero Inkosi ya Makosi Mbelwa 5.",https://www.radiomaria.mw/boma-lati-malonda-a-fodya-ndi-dziko-la-america-apitilira/,"November 22, 2019",Izahaki Mwacha
WESM Ikuthandiza Alimi Kupanga Manyowa,"Bungwe la Wildlife and Environmental Society of Malawi (WESM) lati ndilokhutira ndi mmene alimi a mdera la Chingale akuchitira pa maphunziro omwe akuwapatsa. M’modzi mwa akuluakulu a bungweli a San Daniel Nkunga ndi omwe anena izi ku Chipini m’boma la Zomba pomwe amayendera alimi ndi kuona ngati akutsatira bwino njira za ulimi zomwe alimiwa adaphunzira. Bungwe la WESM likuphunzitsa alimi a mderali kapangidwe ka manyowa, pogwiritsa ntchito zinthu zosavuta kupeza m’madera mwawo. “Akutsatira zomwe tikuwaphunzitsa chatsala ndi choti akazichite kumunda kwawo. Alimi kuno amadandaula ndi kukwera mtengo kwa feteleza ndi chifukwa chake tinawaphunzitsa kapangidwe ka manyowa pogwiritsa ntchito zinthu zopezekeratu,” anatero a Nkunga. Mmodzi mwa anthu omwe anachita nawo maphunzirowa a Hanne Lihonga ayamikira maphunzirowa ponena kuti athandiza kuchulukitsa zokolora zawo cha chino.",https://www.radiomaria.mw/wesm-ikuthandiza-alimi-kupanga-manyowa/,"November 22, 2019",Izahaki Mwacha
DCT Ikuthana ndi Mchitidwe Woba Mankhwala,"Bungwe la Development Communication Trust (DCT) lati ndilokhutira ndi momwe ntchito zake za mu project ya Titeteze Umoyo Wabwino yomwe akuyitcha Influencing Citizen Participation Against Drug Pilferage, yayambira m’boma la Mangochi. M’modzi mwa akulu-akulu a m’bungwe-li m’bomalo, mayi Zione Mayaya Mkanda ndi omwe anena izi pomwe bungwe-li limafotokozera adindo a zachitukuko pa za momwe ntchito za bungwe-li zakhala zikuyendera chiyambireni mwezi wa February chaka chino m’bomalo. Iwo ati ndi momwe bungwe-li lawonera, zikusonyeza kuti anthu a m’dera la mfumu yayikulu Chilipa komwe akugwirako ntchito-yi tsopano ayamba kudziwa za udindo wotetedza miyoyo yawo pa nkhani za umoyo ndi zina zambiri. “Ntchitoyi yapereka mphamvu komanso liwu kwa anthu pa nkhani yokhudza mankhwala mzipatala ndipo akumatha kuwulura anthu omwe amagula komanso kugulitsa mankhwala mosavomerezeka,” anatero a Mkanda. Iwo ati padakalipano ntchitoyi yapita patsogolo kwambiri ndipo yathandiza kukweza umoyo wa anthu a mdera la Chilipa m’boma la Mangochi.",https://www.radiomaria.mw/dct-ikuthana-ndi-mchitidwe-woba-mankhwala/,"November 22, 2019",Izahaki Mwacha
Papa Ayendera Odwala- Ali Mdziko la Thailand,"Papa pa chipatala cha St. Louis mdziko la Thailand Mtsogoleri wa mpingo wakatolika pa dziko Papa Francisko anakayendera odwala pa chipatala cha St. Louis mu mzinda wa Bangkok pa ulendo wake omwe akucheza mdziko la Thailand. Polankhula ndi ogwira ntchito a pa chipatalachi okwana 700 iye anati ndi okondwa kuti anakayendera anthu pa chipatalachi omwe akusoweka thandizo makamaka la uzimu. Malipoti a wailesi ya Vatican ati chipatalachi anachitsegulira mu chaka cha 1898 ndipo mawu ake ochitsogolera ndi akuti “Pamene Pali Chikondi, Mulungu Amakhalanso Pomwepo”. Padakali pano chipatalachi chimayendetsedwa ndi madotolo, anamwino komanso ochita za kafukufuku ndi thandizo lochokera ku nthambi yoona za zipatala.",https://www.radiomaria.mw/papa-ayendera-odwala-ali-mdziko-la-thailand/,"November 21, 2019",Izahaki Mwacha
Kutetedza Okalamba ndi Udindo wa Aliyense – MANEPO,"Wolemba: Thokozani Chiwaya Bungwe lolimbikisa ufulu wa anthu okalamba dziko muno la Malawi Network of Elderly Persons Organisation (MANEPO) lero lapempha anthu komanso mabungwe dziko muno kuti agwirane manja pothana ndi nkhaza zomwe anthu okalamba amakumana nazo dziko. Polankhulapo mu mzinda wa Blantyre, pambuyo maphuziro omwe bungwe la MANEPO linakonzera ma komiti a madera olandira madandaulo kuchokera kwa anthu okalamba omwe akuwatcha complaints response mechanism pachingelezi, m’modzi mwa akuluakulu ku bungweli a Louisa Kanyongolo ati maphuzirowa athandiza bungweli kufikira  okalamba omwe akhuzidwa ndi nkhanza zosiyanasiyana ku madera kwawo komweko kuzela ku makomiti  a pansi pa bungweli. Mamembala a komiti za MANEPO kulandira maphunziro “Anthu amene ali mmakomiti abungweli omwe ali madera akufunika maphunziro ngati amenewa pofuna kusula kagwiridwe kawo ka ntchito pothandiza okalamba,” anatero a Kanyongolo. Mai Louisa anatipitiliza kunena kuti makomitiwa ndi amenenso ali ndi kuthukera kofikira zosowa za anthu okalamba kamba koti ndi omwe amakhala nawo okolambawa kumidzi komweko. Mai Kanyongolo apempha mzika za dziko lino kuti zigwirane manja poteteza komanso kumenyera ufulu wa anthu okolamba pozindikila kuti tonse tizakalamba ndithu. “Tonsefe tizakalamba ndithu choncho tizizindikira kuti ndi udindo wa aliyense wotetedza okalamba posayang’anira ntsikhu wake,” anaonjezera motero mai Louisa. Mau ake m’modzi mwa anthu amene anatenga nawo gawo pa maphuzirowa a Peter Mambala, anati maphuzirowa awathandiza kudziwa pamene amasalira pakagwiridwe kawo ka ntchito makamaka pofikila okalamba. “Taziwa malire anthu komanso udindo wathu poteteza achikulire mdziko muno makamaka madera athu owenso ndikumene kukupezeka okalamba,” anatero a Mambala. Mwadzina a Mambala anathokoza bungwe la MANEPO kamba kamaphunzirowa ponena kuti ntchito za mabungwe zimayenda bwino ngati anthu amenenso bungwelo likuwafikila ali nawo limodzi ngati momwe bungwe la MANEPO lachitila. “Ntchito za mabungwe zimakanika kufikira cholinga chake cheni cheni ngati anthu akumudzi eni ake sakuyikidwamo kudzera ku makomiti ngati athuwa,” anaonjedzera motero a Mambala. Maphuzirowa anakwanitsa kubweretsa pamodzi ma komiti a bungweli omwe amapezeka  m’boma la Blantyre.",https://www.radiomaria.mw/kutetedza-okalamba-ndi-udindo-wa-aliyense-manepo/,"November 21, 2019",Izahaki Mwacha
Bungwe la Abambo Latsegula Nthambi kwa Mitengo Parish,Wolemba: Sylvester Kasitomu Bambo mfumu wa Parish ya Mitengo ku Thyolo mu Archdiocese ya Blantyre Bambo Johny Chimwaza apempha abambo mu mpingo wa Katolika kuti akhale ogwirizana potukula ntchito za bungwe la umodzi wa abambo ku ma parish onse mdziko muno. Bambo Chimwaza amayankhula izi lamungu pa nsembe ya misa yokhazikitsa bungweli ku parishiyo. Bambo Chimwaza ati bungwe la umodzi wa abambo lili ndi kuthekera kopititsa patsogolo chitukuko champingo mu magawo osiyanasiyana. Abambo ochokera ku Parishi ya Bvumbwe mu Archdiocese’yi ndi omwe anapemphedwa kukakhazikitsa bungweli pokafotokozera zambiri za zomwe bungweli limachita. A Christopher Mphamba ndi mtsogoleri yemwe anatsogolera abambo a kwa Bvumbwe paulendowu ndipo anati pa tsikuli afotokoza mfundo zikuluziklu zomwe abambo mu parish akuyenera kuzitsata pofuna kukweza ntchito za bungweli. “Titamaliza nsembe ya misa tinaitanitsa abambo onse ndipo anatsala mwaunyinji zomwe zasonyeza kuti bungweli alilandila bwino ku parish yawo” anatero a Mphamba. Abambo opitilira makumi asanu ndi omwe ayamba guluri patsikuli ndipo chiwerengerochi ati chikwera guluri likafikira mmatchalitchi ang’ono-ang’ono amparishiyi.,https://www.radiomaria.mw/bungwe-la-abambo-latsegula-nthambi-kwa-mitengo-parish/,"November 20, 2019",Izahaki Mwacha
Boma Lapempha Mabungwe Athandize pa Chitukuko,"Wolemba: Sylvester Kasitomu Boma lapempha mabungwe osiyanasiyana kuti atenge mbali pothandiza  pazitukuko zosiyanasiyana zomwe boma likupereka mdziko muno. A Dalington Kawawa omwe ndi mkulu woyang’anira ntchito zolemba ndi kuchotsa anthu  kuofesi ya bwanankubwa m’boma la Zomba,  anena izi pamene anayimira bwanankubwa  pamwambo  opereka nyumba ziwiri masiku apitawa zomwe bungwe la Future Vision Ministry lamangira ma volontiya ake awiri omwe anakhudzidwa ndi ngozi zogwa mwadzidzidzi  zomwe zinachitika chaka chatha mdera la Sub T/A Ngwelero m’boma la Zomba. A Kawawa ayamikira bungweli  potenga mbali yaikulu pothandiza boma kumangira  nyumba zolimba mavolontiyawa zomwe ati zathandizira ndondomeko ya boma  ya cement malata subsidy. “Izi ndi zimene sizinachitikeko ndipo ndi zosowa, tipemphe mabungwe ena kuti atengerepo phunziro kuchokera kubungweli” anatero Kawawa. Polankhulapo mkulu wa bungwe la Future Vision Ministry m’maboma a Mulanje ndi Zomba a Newton Sande Sindo anati iwo achita izi pofuna kuonetsa anthu chikondi cha yesu nkhristu chomwe amaonetsa pakati pathu. “Ifeyo tachita izi kaamba koti sife okhalitsa koma tafuna kuonetsa anthu njira ya mmene angamathandizirane pakati pawo ife tikapita mmadera ena” anateroa Sindo. Ntchitoyi yagwirika ndi thandizo lochokera ku bungwe la future vision ministry  lochokera mdziko la canada ndipo latenga ndalama zosachepera 3.2 million kwacha.",https://www.radiomaria.mw/boma-lapempha-mabungwe-athandize-pa-chitukuko/,"November 20, 2019",Izahaki Mwacha
Asilikali ku Burkinafaso Apha Zigawenga,Wolemba: Slyvester Kasitomu Asilikali a mdziko la Burkina Faso apha zigawenga 32 ndi kupulumutsa azimayi omwe amagwiritsidwa ntchito  ya zadama kumpoto kwa dzikolo. Malipoti a wailesi ya BBC ati zigawenga 24 zaphedwa ku nkhalango ina potsatira kumenyana kwa mphamvu komwe kunalipo pakati pa magulu awiriwa ndipo ena asanu ndi atatu aphedwa pa malo ena omwe zigawengazi zimasungirapo zida zake. Izi zachitika potsatira pasanathe mwezi anthu pafupifupi 40 atachitidwa chiwembu pa kampani ina ya zamigodi mdzikolo. Malingana ndi malipoti anthu mazanamazana afa ndipo anthu ena zikwizikwi anathawa mnyumba zao chiyambireni zamtopolazi mu chaka cha 2015.,https://www.radiomaria.mw/asilikali-ku-burkinafaso-apha-zigawenga/,"November 19, 2019",Izahaki Mwacha
Papa Wapempha Anthu aku Japan Amupempherere,Wolemba: Sylvester Kasitomu Mtsogoleri wa mpingo wakatolika pa dziko lonse Papa Francisco wapempha anthu a mdziko la Japan kuti ateteze moyo komanso apemphelere ulendo wake wopita mdzikolo.  Papa walankhula izi lero kudzera pa uthenga wake wa kanema ndipo wati chitetezo chomwe iye akupempha ndi chochokera mu mtima. Pamenepa Papa wati akukhulupilira kuti anthu a mdziko la Japan amazindikira ubwino wokambirana  ngati pali kusamvana ndi cholinga chofuna kuteteza umoyo wa anthu. Iye anati dziko la Japan ndi lodalitsidwa ndi chikhalidwe chabwino chomwe chimasonyeza umoyo wabwino. Pomaliza mtsogoleri wa mpingo wakatolikayu anayamikira onse omwe akuchita dongosolo lokonzekera ulendo wake ndipo anati apitiliza kupemphelera aliyense.,https://www.radiomaria.mw/papa-wapempha-anthu-aku-japan-amupempherere/,"November 19, 2019",Izahaki Mwacha
Kwelepeta Adandaula ndi Kuchuka kwa Atsikana Osiya Sukulu,"Wolemba: Sylvester Kasitomu Wachiwiri kwa nduna yowoona zoti pasakhale kusiyana pakati pa amayi ndi abambo, ana komanso olumala mayi, Grace Kwelepeta lolemba adandaula kaamba ka mchitidwe wosiyira sukulu panjira kwa atsikana ambiri mdziko muno. Mai Kwelepeta ayankhula izi pa mwambo wopereka njinga kwa Ophunzira pa sukulu ya secondary yoyendera ya Katsonga m’boma la Zomba zomwe bungwe la World Bicycles Relief lapereka kwa ophunzirawa. Kwelepeta: Zimabwezera mbuyo chitukuko cha dziko Mwazina mayi Kwelepeta ayamika bungwe la World Bicycles Relief kaamba kopereka njingazi kwa ophunzirawa zomwe zithandize  kuti ophunzirawa asamasiyire school panjira kaamba koyenda mtunda wautali kupita ku sukulu. “Ndithokoze bungwe la   World Bicycles Relief kaamba kopereka njingazi kwa ophunzirawa ndipezerepo mwayi olimbikitsa atsikana kuti apewe mchitidwe olekera sukulu panjira poti izi zimasokoneza chitukuko cha dziko,” anatero mayi Kwelepeta. Polankhulapo pambuyo polandira njingazi mmodzi mwa ophunzira pasukuluwa Olive Meja wayamikira bungweli kaamba ka thandizo la njindazi kaamba koti izi zichititsa kuti ophunzira omwe amachokera madera akutali ndi sukulu kuti azifika nsanga. “Kawiwrikawiri ndimakonda kuchedwa kusukulu kaamba koti ndimayenda ntunda wautali zomwe zimandipangitsa kugona nthawi yophunzira koma kutsatira kupatsidwa njingayi ndiyesa kufulumira kusukulu kuti ndizakhoze bwino mayeso anga,”  anatero Olive. Mwazina ana apatsidwa njinga pa sukuluyi ndi atsikana komanso anyamata omwe amachokera kutali ndi sukuluyi ndipo amayenda pansi poita ku sukuluyi",https://www.radiomaria.mw/kwelepeta-adandaula-ndi-kuchuka-kwa-atsikana-osiya-sukulu/,"November 19, 2019",Izahaki Mwacha
Anthu Achialubino Alandire Thandizo Monga Aliyense-CCJP,"Wolemba: Sylvester Kasitomu Anthu ngati awa akuti alandire chithandizo cha mankhwala monga wina aliyense Bungwe la chilungamo ndi mtendere mu dayosizi ya Dedza lolemba lati anthu achalubino ali ndi ufulu olandira uthenga komanso thandizo la zaumoyo m’mene angalandirire wina aliyense. Mmodzi mwa akuluakulua bungweli a George Chiusiwa ndiwo amalankhula izi pamene bungweri limaphunzitsa anthu achalubino kuopsa kwa matenda a Edzi kwa mfumu yayikulu kaphuka m’bomali. A Chiusiwa ati anthu achalubino akukumana ndi mavuto ambiri maka osowa uthenga wabwino okhudza matenda a Edzi. “Tikufuna tiunikire nkhanzi za umoyo wa anthu achialubino  komanso kuwathandiza anthuwa kuti azitha kulumikizana bwino ndi anthu a zachipatala pamathandizo omwe amayenera kupatsidwa mzipatala pofuna kuzama pankhani yokhudza matenda a HIV ndi Edzi,” anatero a Chiusiwa. Mmawu ake mkulu wa bungwe loyang’anira anthu akhungu la chi alubino m’boma la Dedza a Harison Elisa ati maphunzirowa afika munthawi yake pamene anthu achalubino akukumana ndi mavuto ambiri mdziko muno. “Maphunzirowa abwera munthawi yake kaamba koti takhala nthawi yayitali tikupusisidwa pogwiritsidwa ntchito molakwika ndi anthu ena ponena kuti munthu wa matenda a HIV akagonana ndi munthu wa chialubino amachira zomwe zachititsa kuti anthu ambiri achialubino adwale matenda edzi mdziko muno,” anatero a Elisa. Maphunzirowa anasokhanitsa anthu akhungu la chialubino komanso nthumwi zochokera kunthambi zachipatala m’bomali ndicholinga chofuna kuwalumikizitsa anthuwa pofuna kusamala umoyo wa anthu akhungu la chialubinowa.",https://www.radiomaria.mw/anthu-achialubino-alandire-thandizo-monga-aliyense-ccjp/,"November 19, 2019",Izahaki Mwacha
Ziyaye Akhazikitsa Nyumba ya Asisteri a Our Lady,"Wolemba: Thokozani Chapola Arkiepiskopi wa arkidayosizi ya Lilongwe ambuye Tarsizio Ziyaye ati kukhazikitsidwa kwa nyumba yatsopano ya chipani cha asiteri a Our Lady ku parishi ya St. John Paul 2, kupititsa patsogolo ntchito za chitukuko mu arkidayosizi yo. Ziyaye: Asisteriwa athandiza potumikira ku parishi kuno Ambuye Ziyaye amalankhula izi pambuyo pa mwambo wodalitsa nyumba yatsopanoyi omwe unachitikira ku parishi ya St. John Paul 2 mu arkidayosiziyo. Mwa zina iwo ayamikira ntchito yabwino yomwe masisteriwa amagwira potukula mpingo mdziko muno. “Tinabatizidwa kuti titumikire ndipo asisteriwa athandiza potumikira ku parishi kuno mu ntchito zosiyanasiyana za uzimu. Mtsogolo muno ali ndi cholinga choti amange sukulu ya sekondale ya atsikana,” anatero ambuye Ziyaye. Polankhulapo m’modzi mwa masisteri a chipanichi sister Claudia Kolodiyo ati cholinga chawo ndi choti chipanichi chifalikire mdziko lonse. “Tikufuna  kufalitsa uthenga pofikira anthu onse choncho mkoyenera kuti chipani chathuchi chipezeka mmadayosizi onse mdziko muno ngakhalenso kunja,” anatero Sister Kolodiyo. Nyumba ya asisteriyi ikutchedwa St. Julie convent.",https://www.radiomaria.mw/ziyaye-akhazikitsa-nyumba-ya-asisteri-a-our-lady/,"November 17, 2019",Izahaki Mwacha
Papa Alalika za Kulolerana,"Wolemba: Thokozani Chapola Papa Francisko Papa Francisko wati kulolerana komanso kukhalirana bwino pakati pa anthu azikhulupiliro ndi mitundu yosiyana kumathandiza pa ntchito yomanga maziko a mtendere pakati pa mayiko pa dziko lonse. M’tsogoleri wa mpingo wakatolika pa dziko lonse Papa Francisco walankhula izi pomwe amapereka uthenga wa mafuno abwino kwa anthu a mdziko la Thailand pomwe wakonza ulendo wokawachezera kumapeto a mwezi uno. M’tsogoleri wa mpingo wakatolikayu wakonza zokacheza mdziko la Thailand, kuyambira pa 20 m’paka pa 23 November 2019, ndipo pali chokenzero chakuti akadzatha kucheza m’dzikomo, adzamalizira ulendo-wu pokachezanso m’dziko la Japan.",https://www.radiomaria.mw/papa-alalika-za-kulolerana/,"November 17, 2019",Izahaki Mwacha
Boma Lati Lisamalira Anthu Okhudzidwa Ndi Mphepo,"Wolemba: Thokozani Chapola Wapereka ma 3000 kwacha kwa anthu okhudzidwa-Botomani Boma lati liwonetsetsa kuti anthu onse omwe nyumba zawo zidagwa ndi mphepo yankuntho kumayambiliro a Mwezi wa November chaka chino Mdera la Zomba Chisi Boma la Zomba alandire chisamaliro chokwanira Nduna ya zofalitsa nkhani a Mark Botomani anena idzi loweruka ku Zomba pomwe amayendera anthu a mdera la Group Village Headman Chingondo komanso Tchete mdera la Zomba Chisi omwe nyumba zawo zidasasuka ndi mphepo yamkuntho. A Botomani omwenso ndi phungu waku nyumba ya malamulo mdera la Zomba Chisi ati Nyumba 112 ndi zomwe zidawonongeka ndi mphepo ya mkuntho mderalo.  Iwo atsimikizira anthu a mdera lawo kuti boma lipereka chisamaliro chokwanira monga chokudya kwa anthu okhudzidwawo Poyankhulapo m’modzi mwa anthu omwe nyumba yawo idasasuka denga a Laston Kachingwe akwa Group Village Headman Chingondo m’bomalo ati adakumana ndi ngozi yampheyi madzulo apa 7 November pomwe Malata a nyumba yawo adachoka ndi mphepo ndipo khoma la nyumba lidawagwera ndi kuwavulaza mutu. Ndunayi yapereka thumba la ufa, mapepala aplastic komanso ndalama yokwana 3,000 kwa munthu wina aliyense yemwe adakhudzidwa ndi ngoziyo.",https://www.radiomaria.mw/boma-lati-lisamalira-anthu-okhudzidwa-ndi-mphepo/,"November 17, 2019",Izahaki Mwacha
CAMA Ikulimbikitsa Kadyedwe Kabwino,"Wolemba: Thokozani Chapola Kapito: Makampani ena sakutsatira Bungwe lomenyela ufulu wa anthu ogula  la Consumers Association of Malawi (CAMA) lati pakufunika kulimbikitsa kapangidwe ka zakudya zokhala ndi mchere oyenera mthupi ngati njira imodzi yothana ndi mavuto a kunyentchera. Mkulu wa bungweli John Kapito ndi yemwe anayankhula izi pa mwambo omwe bungwe la CAMA linakumana ndi kampani zopanga zakudya ndinso magulu okhuzana ndi zakudya zopatsa nthanzi. Iye anati posatira mgwirizano omwe boma ndi magulu owona zakudya za nthanzi anagwirizana kuti zakudya ngat  shuga, ufa ,mafuta ophikira ndinso ufa wa tiligu uzikhala ndi mchere oyenera m’matupi, pali kampanin zina zomwe zikulephera kukwaniritsa panganoli. Naye mkulu oyang’anira za malonda mu department yoona za malonda Kendrod Chisale anati boma likuyetsetsa kuonetsetsa kuti zakudya zopangidwa ndinso kubwera mdziko muno zili ndi zoyenera pa nthanzi la anthu. Motero Chisale wati ngati boma likugwira ndi nthambi zake zonse kuti zakudya zikhale za mlingo oyenera.",https://www.radiomaria.mw/cama-ikulimbikitsa-kadyedwe-kabwino/,"November 17, 2019",Izahaki Mwacha
NB Idandaula ndi Kugula Luso la ICT Lakunja,Wolemba: Thokozani Chapola Banki ya National yalangiza makampani owona za chuma mdziko muno kuti aganizire kupereka mwayi kwa achinyamata a mdziko muno omwe ali ndi ukadaulo okhudza luso la makono ndi cholinga chowathandiza kukweza luso lawo komanso kutukula dziko lino. Wapempha kampani zizitenga anthu a luso la ICT a mdziko muno-Kawawa Mkulu wabanki ya National a Macfussy Kawawa ndi yemwe wanena izi lachinai m’boma la Mangochi pa mkumano wa akadaulo a luso la makono la ICT omwe unachitikira ku Sunbird Nkopola kumenenso bankiyi inapereka mphotho kwa omwe achita zinthu za luso pa nkhani za ICT. A Kawawa anena izi potsatira dandaulo la anthu ena kuti kampani zambiri zoona za chuma mdziko muno zikumakonda kupereka mwayi kwa kampani za ICT zakunja kuposa za mdziko muno. Pamenepa a Kawawa alangiza achinyamata a luso la mtunduwu mdziko muno kuti adzigwira ntchito limodzi ndi cholinga choti luso lawo liwonekere patali kwa anthu omwe angathe kulifuna. Polankhulapo mtsogoleri wa bungwe la Information Communication Technology Association Of Malawi (ICTAM) a Bram Fudzulani ati ndi okondwa ndi mmene ntchito za ICT zikukulira mdziko muno koma wati akuyesetsa kuti awonetse poyera ntchito zomwe amagwira kuti makampani akonde kupereka mwayi kukampani za ICT za mdziko muno kusiyana ndi za kunja.,https://www.radiomaria.mw/nb-idandaula-ndi-kugula-luso-la-ict-lakunja/,"November 16, 2019",Izahaki Mwacha
Papa Athunzitsa Mitima ya Ovutika,Wolemba: Thokozani Chapola M’tsogoleri wa mpingo wakatolika pa dziko lonse Papa Francisco wathunzitsa mitima anthu omwe akukomana ndi mavuto osiyanasiyana kuti asataye chikhulupiliro koma kudziwa kuti Mulungu amawakonda ndikumva mapemphero awo. Papa kucheza ndi anthu osiyanasiyana Papa Francisco walankhula izi mu uthenga umene watumizira akhristu a mpingo-wu omwe ali mkati kuchita m’bindikiro wawo ku tchalichi ku malo oyera a Louds m’dziko la France. Bungwe lina lomwe limalimbikitsa moyo wa uzimu pakati pa akhristu a mpingowu mdzikomo ndi lomwe lakonza m’bindikiro-wu ngati njira imodzi yokonzekera bwino tsiku loganizira za osauka pa dziko lonse (World Day of the Poor) lomwe ndi lamulungu likudzali pa 17 November 2019.,https://www.radiomaria.mw/papa-athunzitsa-mitima-ya-ovutika/,"November 16, 2019",Izahaki Mwacha
Bwanamkubwa Achenjeza za Ngozi Zogwa Mwadzidzidzi,"Wolemba: Thokozani Chapola Bwanankubwa wa boma la Zomba Dr. Raphael Piringu wachenjeza anthu a m’bomalo kuti akonzekere ngozi zokugwa mwadzidzidzi pa nthawi ino pomwe mvula yatsala pang’ono kugwa. Ngozi ngati izi akuti zitha kuchitikanso chaka chino Dr. Raphael Piringu amayankhula izi lero m’bomali pa nsonkhano wa atolankhani ndipo wauza atolankhaniwa kuti ali udindo waukulu wodziwitsa anthu zangozi zogwa mwadzidzidzi zomwe zingabwere mu nyengo ino ya mvula. Dr. Piringu ati kaamba ka nyengo yotenntha imene ilipo padakali pano, kumayambiliro a nyengo ya mvula kukhala mphepo ya mkuntho yomwe iwononge nyumba komanso zinthu zina.",https://www.radiomaria.mw/bwanamkubwa-achenjeza-za-ngozi-zogwa-mwadzidzidzi/,"November 16, 2019",Izahaki Mwacha
Dziko la Turkey Likuthamangitsa Obwera,"Anthu obwera akuwafanizira ndi zigawenga izi Dziko la Turkey layamba kuthamangitsa mzika za mmaiko ena zomwe likuziganizira kuti zikukhudzidwa ndi gulu la zauchifwamba la Islamic State. Malipoti a wailesi ya BBC ati ngakhale maiko ena aku Ulaya sakufuna kulanda ziphaso za umzika kwa anthuwa, koma maiko monga Germany, Denmark komanso United Kingdom alanda kale ziphaso kwa anthuwa omwe analowa gulu la zauchifwamba la Jihadists. Padakali pano dziko la Turkey likusungira asilikali mazanamazana ochokera mmaiko ena mu ndende zake  ndi cholinga chakuti afufuzidwe bwinobwino ngati sakukhudzidwa ndi gulu la zigawengali. Kumayambiliro a mwezi uno boma la dziko la Turkey linatsindika kuti libweza asilikaliwa mmaiko a kwao ngakhale kuti anandidwa ziphaso za unzika wao.",https://www.radiomaria.mw/dziko-la-turkey-likuthamangitsa-obwera/,"November 16, 2019",Izahaki Mwacha
Parishi ya Chirimba Ikufuna Kukhala ya Chitsanzo,"Wolemba: Thokozani Chapola Akhristu a m’parish ya St. Martin Chirimba mu arch-diocese ya Blantyre ati ali ndi maso mphenya ati kutsogoloku akhale imodzi mwa parish ya chitsanzo pa nkhani ya umodzi pa ntchito za chitukuko. Wapampando wa parishi-yi Peter Mzolima ndi yemwe wanena izi lamulungu polankhula ndi Radio Maria Malawi mu mzinda wa Blantyre. Iye wati pempho lomwe mpingo unapereka kwa akhristu pa nkhani za chitukuko, lathandiza akhristu a m’parishi-yi kumvetsa bwino za udindo osamalira atumiki awo komanso akhristu anzawo. “Pa ntchito za chitukuko za pano oyambiira kupatsidwa ndi akhristu athu omwe akudziwa bwino za ntchito imeneyo. Timakhulupilira kuti mkhristu wathu tikamuthandiza pomupatsa chochita, athandizika ku banja kwake komanso abwera athandiza popereka mtulo wake komanso chopereka cha lamulungu lililonse,” anatero a Mzolima. Iwo ati zimenezi zikuthandiza kuti ntchito zogwiridwa pa parishiyi zikukhala zamakono zomwenso zikuthandiza mpingo kupita patsogolo. ansembe athu akugwira ntchito yotamandika posamalira akhristu ndipo ifenso tikufuna kuwathandiza.",https://www.radiomaria.mw/parishi-ya-chirimba-ikufuna-kukhala-ya-chitsanzo/,"November 12, 2019",Izahaki Mwacha
Kadinala Apempha Masiku Atatu Opemphelera Mtendere ku Iraq,"Wolemba: Thokozani Chapola Wapempha anthu asale kudya kwa masiku atatu-Cardinal Sako Kadinala wina wa mdziko la Iraq wapempha akhristu achikatolika a mdera la Khadiani kuti asale kudya ndi kupemphelera mtendere wa dzikolo kwa masiku atatu. Malipoti a wailesi ya Vatican ati Kadinala Loius Raphael Sako wapempha akhristuwa kuti achite izi kuyambira lolemba kufikira lachitatu sabata ino. Kadinalayu wapempha boma komanso anthu a dzikolo kuti akambirane ndi kumvetsetsana pa kusamvana komwe kulipo pakati pawo. Anthu a mdziko la Iraq akhala akuchita zionetsero kuyambira pa 1 mwezi uno ndi cholinga chofuna kukakamiza boma la dzikolo kuti lipereke ntchito zokwanira kwa anthu, anthu azitha kulandira thandizo loyenera mmalo osiyanasiyana komanso kuthetsa katangale mdzikolo. Padakali pano anthu pafupifupi 320 afa kaamba ka ziwonetserozi.",https://www.radiomaria.mw/kadinala-apempha-masiku-atatu-opemphelera-mtendere-ku-iraq/,"November 12, 2019",Izahaki Mwacha
President Morales Wathawira Mdziko la Mexico,"Wolemba: Thokozani Chapola Wapita mdziko la Mexico-President Morales Patangodutsa tsiku limodzi mtsogoleri wa dziko la Bolivia Evo Morales atatula pansi udindo wake, wavomera kupita mdziko la Mexico ndi cholinga choti atetezedwe potsatira ziwonetsero zomwe zikuchitika mdzikolo. Malipoti a wailesi ya BBC ati Pulezidenti Morales polankhula pa tsamba lake la twitter wati akumva kuwawa kuti akuchoka mdziko lake koma wanenetsa kuti abweleranso ndi mphamvu mdzikolo. Padakali pano mkulu woona za chitetezo mdzikolo wauza asilikali a dzikolo kuti achite ubale ndi apolisi, omwe asemphana ndi otsatira chipani cha a Morales. Anthu a mdziko la Bolivia akhala akuchita ziwonetsero zosonyeza kusakondwa ndi zotsatira za chisankho chomwe chinachitika mdzikolo mwezi watha pomwe Pulezidenti Morales anapambana kachinayi.",https://www.radiomaria.mw/president-morales-wathawira-mdziko-la-mexico/,"November 12, 2019",Izahaki Mwacha
Papa Wapempha Mabungwe Alimbikitse Nkhani za Chuma,"Wolemba: Thokozani Chapola Papa ndi mamembala a bungwe la CIC Mtsogoleri wa mpingo wa katolika pa dziko lonse Papa Francisko wapempha mabungwe osiyanasiyana kuti alimbikitse nkhani za chuma zomwe zingathandize pothetsa umphawi. Papa amalankhula izi pamene anakumana ndi mamembala a bungwe la Council for Inclusive Capitalism (CIC). Iye wati pamene umphawi ukupitilira kukwera pa dziko lonse, mayiko ambiri akukumananso ndi mavuto monga tsankho komanso kugawikana kwa anthu ndi mayiko, ndipo zikusowa  ulamuliro wabwino omwe ungathetse mavutowa. Papa wakumbutsa mamembala a bungweli kuti munthu aliyense amene akukhudzidwa ndi nkhani za chuma komanso za malonda ali ndi ntchito yotumikira anthu pokweza chuma cha dziko lonse. Bungwe la Council for Inclusive Capitalism ndi bungwe lomwe silipeza phindu pa ntchito zake ndipo limalimbikitsa umodzi pa nkhani za chuma pa dziko lonse.",https://www.radiomaria.mw/papa-wapempha-mabungwe-alimbikitse-nkhani-za-chuma/,"November 12, 2019",Izahaki Mwacha
Chiliza cha Bishop Mukhori Chikuperewera 2.6 Million,"Wolemba: Thokozani Chapola Dayosizi ya Chikwawa yapempha akhristu komanso anthu akufuna kwabwino kuti athandize pa ntchito yomanga chiliza cha episkopi wakale wa dayosiziyo malemu ambuye Felix Mukhori. Wapampando woyendetsa zochitikachitika mu dayozisiyo a Clement Majawa anena izi polankhula ndi Radio Maria Malawi pambuyo pa mwambo wa misa yopemphelera okufa onse. Iwo ati ntchitoyi yomwe inayerekezedwa kuti ikhala ya ndalama zokwana 8 million kwacha ikusowa ndalama zokwana 2.6 million kwacha kuti ithe. “Tikusowa 2.6 million kuti titsirizire ntchitoyi koma zonsezi kuti zitheke zifunika kuti akhristu tigwirane manja. Monganso apemphera ambuye Musikuwa ndipemphe a bambo mfumu kuti atithandize kumemeza akhristu kuti achitepo kanthu komanso anthu ena akufuna kwabwino atithandize,” anatero a Majawa. Iwo ati akukhulupilira kuti ndalamazi zitapezeka ntchitoyi izatha mumwezi wa February chaka cha mawa.",https://www.radiomaria.mw/chiliza-cha-bishop-mukhori-chikuperewera-2-6-million/,"November 12, 2019",Izahaki Mwacha
CFM Ilimbikitsa Mabanja Athandize Radio Maria,"Wolemba: Thokozani Chapola Bungwe la mabanja la ku Limbe Cathedral kujambulitsa pa Goroto ya ku Radio Maria Malawi Bungwe la mabanja ku Limbe Cathedral mu arkidayosizi ya Blantyre loweruka lalimbikitsa mabanja kuti azikonda kuthandiza Radio Maria Malawi. Banja lapampando ku bungweli la Dickson ndi Annie Ching’anda anena izi pambuyo poyendera ndi kuthandiza Radio Maria Malawi ku likulu lake m’boma la Mangochi. Iwo ati wailesiyi ikusowa thandizo losiyanasiyana kuchokera ku mabanja, kuti ipite patsogolo mu ntchito zake. “Radio Maria ikugwira tchito yotamandika. Ife monga makolo a m’bungwe la mabanja timalimbikitsana kuti tiziyithandiza kuti izipita patsogolo. Tikudziwa ili ndi zosowa zambiri,” anatero a Ching’anda. Mwapadera Mayi Ching’anda alimbikitsa mabanja ena omwe sanalowebe bungweli kuti alowe ndi kupeza phindu lomwe lili mu bungweli.",https://www.radiomaria.mw/cfm-ilimbikitsa-mabanja-athandize-radio-maria/,"November 11, 2019",Izahaki Mwacha
M’busa wa CCAP Alimbikitsa Akhristu Kuthandiza Radio Maria,"Wolemba: Thokozani Chapola M’busa Joseph Maganga wa mpingo wa CCAP m’boma la Zomba, loweruka wapempha anthu kuti akonde kuthandiza Radio Maria Malawi. M’busa Maganga (wavala jekete lofiira) ndi ena mwa amayi omwe anali nawo pa ulendowu M’busa Maganga walankhula izi pa ulendo womwe amayi a mpingowu ku tchalitchi la Mpsyupsyu anali nawo  pomwe anakayendera likulu la wailesiyi ku Mangochi. Iye wati ngakhale mpingo wawo uli ndi wailesi ina koma amawona kuti mkofunika kuthandiza Radio Maria ponena kuti ntchito ya utumiki ndi imodzi. “Anthu apitirize kuthandiza Radio Maria posatengera kuti ndi a mpingo waniji. Tili nayo wailesi yathu ya Blantyre Synod koma ndimawona kuti mkofunika kumathandiza Radio Maria chifukwa ntchito yomwe tikugwira ya utumiki ndi imodzi,” anatero m’busa Maganga. Iwo ati anawona kuti amayi ambiri amakonda kumvera Radio Maria choncho akufuna kudzala mtima wokonda kuthandiza wailesiyi mwa amayiwa. “Chaka ndi chaka ndimabweretsa amayi a mpingo wathu wa CCAP chifukwa Mulungu ndi mmodzi, tonse tikutumikira iyeyo. Ndimafuna aziyamikira ntchito za Radio Maria kutinso akhale ndi chidwi choyithandiza,” anatero abusawo. Iwo ati akufunitsitsa kuti utumiki wa Radio Maria upite patsogolo kuti uthenga wake umveke pa dziko lonse.",https://www.radiomaria.mw/mbusa-wa-ccap-alimbikitsa-akhristu-kuthandiza-radio-maria/,"November 11, 2019",Izahaki Mwacha
Papa Wapempha Akayidi Alimbikitse Makhalidwe Abwino,"Wolemba: Thokozani Chapola M’tsogoleri wa mpingo wakatolika pa dziko lonse Papa Francisco wapempha akayidi mu ndende zosiyanasiyana pa dziko lonse kuti akatuluka mu ndende-zi azikalimbikitsa makhalidwe abwino. Papa pa umodzi mwa maulendo ake oyendera akayidi Papa amalankhula izi pomwe amakumana ndi mamembala a bungwe lomwe limadzipereka pa ntchito zosamalira akayidi mu ndende, atangomaliza msonkhano wawo kulikulu la mpingo-wu ku Vatican. Msonkhanowu unachitika kuyambirapa 7 ndi kutha 8 mwezi uno. Mwazina mthumwi zimakambirana mfundo zikuluzikulu zothandiza pa ntchito zokweza bungwe-li. Pamenepa Papa Francisco, anathokozanso mamembala a bungweli kamba kodzipereka pa ntchito zosamalira akayidi mu ndende zosiyanasiyana.",https://www.radiomaria.mw/papa-wapempha-akayidi-alimbikitse-makhalidwe-abwino/,"November 11, 2019",Izahaki Mwacha
Bishop Tambala Apempha Akhristu Asamalire Atumiki,"Wolemba: Thokozani Chapola Tambala: Asisteri amasowa kusamalidwa komanso chitetezo Episkopi wa dayosizi ya Zomba ambuye George Desmond Tambala loweruka wapempha akhristu kuti aziwonetsa chikondi posamalira atumiki mu mpingowu. Iwo amalankhula izi ku Domasi parish pa mwambo wa misa yotsegulira nyumba ya sisteri a chipani cha Our Lady Of Mercy chomwe achikhazikitsa kumene mu dayosiziyo. Iwo ati asisteriwa afika ku parishiyi kuti adzatumikire choncho akhristu nawo akuyenera kuwasamalira mu njira zosiyanasiyana. “Tisangowona kuti asisteri abwera kuzatitumikira koma monga anachitira Abraham, asisteri amasowa kusamalidwa monga chitetezo chawo komanso kuwathandiza kuti ntchito yawo agwire bwinobwino,” anatero Ambuye Tambala. Ambuye Tambala ati ndi okondwa ndi kufika kwa asisteriwa mu dayosiziyi kaamba koti athandiza kupeputsa ntchito yaikulu yomwe ili mu dayosiziyi. “Ndine okondwa kwambiri chifukwa linali khumbo lathu komanso akhristu kwa nthawi yaitali kuti tikhale ndi asisteri chifukwa ntchito ya m’munda mwa Ambuye yakula ansembe sakanatha pawokha kufikira anthu onse komanso utumiki womwe abweretsa kuno ndikuwona kuti ndi wofunika kwambiri,” anatero Ambuye Tambala. Chipanichi chili ndi likulu lake mdziko la Italy koma chikupezeka m’mayiko osiyanasiyana.",https://www.radiomaria.mw/bishop-tambala-apempha-akhristu-asamalire-atumiki/,"November 11, 2019",Izahaki Mwacha
Ophunzira Akatolika pa CHANCO Akhazikitsa Mlozo,Wolemba: Thokozani Chapola Wayamikira ophunzira a katolika pa Chancellor College-Bishop Tambala Episikopi wa mpingo wa katolika mu diocese ya Zomba Ambuye George Desmond Tambala wayamikira ophunzira a mpingo wa katolika kusukulu ya ukachenjede ya Chancellor kamba kokhadzikitsa mulozo (Stratrategic Plan) woti uwathandize kupititsa patsogolo ntchito zotukula mpingowu ndi chikhristu chawo ku sukuluyi. Ambuye Tambala amayankhula izi pa mwambo wokhazikitsa mulozowu ku sukulu-yi. Iwo alimbikitsa m’gwilizano wabwino pakati pa ophunzira-wa ponena kuti kuchita izi ndi komwe kungathandizire ophunzira-wa kuti athe kukwanilitsa mapulani a ntchito zawo potsatira mulozo-wu. Poyankhulapo yemwe adali mlendo wolemekezeka pa mwambo-wu Dr. Mary Shawa analimbikitsa ophunzira-wa pa za moyo wawo wa uzimu. M’mau ake m’modzi atsogoleri a aophunzira achikatolikawa Gift Muyayi wati ngati ophunzira ayesetsa kukwanilitsa mapulani a ntchito zosiyanasiyana omwe ali mu Strategic Plan imeneyi. Pa sukulu ya Chancellor College pali ophunzira pafupi fupi 2000 omwe ndi ampingo wa katolika.,https://www.radiomaria.mw/ophunzira-akatolika-pa-chanco-akhazikitsa-mlozo/,"November 10, 2019",Izahaki Mwacha
Msilikali “Wachiwewe” Waphedwa,"Wolemba: Thokozani Chapola Watsimikiza-Major Chiphwanya Msilikali wa Malawi Defence Force (MDF) yemwe wapha asilikali awiri, nayenso waphedwa lero pakuomberana komwe kumachitika pakati pa iye ndi asilikali omwe anakhadzikitsa ntchito yofuna kuti agwire msilikali-yu m’boma la Ntcheu. M’neneri wa asilikali a Malawi Defence Force (MDF­) Major Paul Chiphwanya watsimikiza za nkhani-yi. Iye wati asillikali-wa anakhazikitsa ntchito yosakasaka msilikaliyu amene samapezeka potsatira chiwembu chomwe anachita powombera ndi kupha asilikali amzake awiri a MDF omwe amagwira ntchito yokonza nsewu wa Tsangano-Neno-Mwanza. Major Chiphwanya wati asilikali-wa atafika pa malo a Mpate mu town ya Ntcheu m’silikali wopha anzakeyu atawaona akuti anafulumira kuyamba kuwaombera zomwe zinachititsa kuti nawonso ayambe kusinthana mpholopolo ndi msilikaliyu ndipo anaombera msilikali-yu ndi kumugwetsa ndipo atamutengera ku chipatala cha Ntcheu komwe anakatsimikiza zoti anali atafa kale. Pakadali pano thupi la malemu-yu lagonekedwa ku nyumba ya chisoni pa chipatala cha Ntcheu.",https://www.radiomaria.mw/msilikali-wachiwewe-waphedwa/,"November 10, 2019",Izahaki Mwacha
Blantyre CWO Ithandiza St. Peters Seminary,"Wolemba: Frank Lokote Bambo Mfune kulandira wina mwa katundu kuchokera kwa Amayi akatolika Bungwe la amayi achikatolika la Catholic Women Organisation (CWO) mu arkdayosizi ya Blantyre aliyamikira kamba kothandiza seminary yaikulu ya St. Peters mu dayosezi ya Zomba. Mkulu wa seminaleyi Bambo Wezzi Mfune ndi omwe ayamikira amayiwa atalandira katundu wosiyanasiyana wa ndalama zosachepera 500, 000 kwacha. Bambo Mfune ati thandizoli lafika pa nthawi yake pomwe seminaleyi ikupitilira kukumana ndi mavuto azachuma. “Amayiwa kunena zoona abwera panthawi yake pomwe kuno ku seminale tikuvutika kwambiri moti timakayika ngati timalize teremu ino,” adatero bambo Mfune Amayi a CWO kujambulitsa ndi ena mwa asemino Pamenepa iwo alangiza magulu ndiponso madayosizi onse mdziko muno kupeza njira zokhazikika zothandizira ma seminale monga Kachebere, St. Peters komanso seminale yaing`ono ya Kasina. Mau ake Wachiwiri kwa wapampando wa bungwe la amayi mu arkdayosizi ya Blantyre mayi Joyce Phambala anati amadzindikira kufunika kothandiza asemino omwe anati ena mwa iwo azakhala ansembe otumikira m’maparishi awo mtsogolo muno pa ntchito yopereka ma sakramenti Seminale yaikulu ya St. Peters ili ndi asemino osachepera 88 ndipo 84 mwa iwo ndi ochokera m’madayosezi asanu ndi atatu a mpingo wakatolika mdziko muno pomwe asemino anayi ndi a chipani cha ansembe a Capuchini Mwa zina katundu yemwe amayiwa aperekandi monga mpunga, ufa, nyemba, nkhuku, sopo, shuga, malimu amapepala, zolembera, mafuta ophikira ndi zina zambiri.",https://www.radiomaria.mw/blantyre-cwo-ithandiza-st-peters-seminary/,"November 10, 2019",Izahaki Mwacha
Mangochi Defiler Gets 14 Years IHL,"By Thokozani Chapola  Senior Resident Magistrate court sitting in Mangochi has convicted and sentenced Asedi Makoloni to 14 years imprisonment with hard labour for defiling a girl under the age of 16 years contrary to section 138(1) of the penal code. State Prosecutor Sub Inspector Emmanuel Kambwiri told the court that from April to June, 2019, at Nombo village, in  Traditional Authority Jalasi in Mangochi district, the convict who is a neighbour to the mother of the girl defiled  her several times in her bedroom during night time when her mother leaves the house to attend night prayers or funeral ceremony. “It came to light when the mother discovered that her daughter has missed menstruation. Upon quizzed, the girl narrated the ordeal,” said Kambwiri. The convict pleaded not guilty to the charge levelled against him. The state paraded three witnesses who testified against him beyond any reasonable doubt that made the court to find him quilty. In Mitigation, Makoloni asked for court’s leniency because he believed that the girl was above 16 years but in submission, the state prayed for a stiff punishment, citing that as neighbours, the convict choose to defile the girl instead of taking a fatherly role of prorecting her. When passing the sentence, Senior Resident Magistrate Joshua Nkhono concurred with the state, hence, he slapped Makoloni to 14 years imprisonment with hard labour in order to deter would be offenders. Makoloni, 46, hails from Nombo village, Traditional Authority Jalasi in Mangochi district.",https://www.radiomaria.mw/mangochi-defiler-gets-14-years-ihl/,"November 10, 2019",Izahaki Mwacha
Malawian Woman Arrested for Possessing Dangerous Drugs,"By Thokozani Chapola Has been found with Apomorphine drug-Maseko Police at Kamuzu International Airport on Saturday 9th November, 2019 have arrested Agatha Sibongire Maseko for being found in possession of 9.4 kgs of Dangerous Drugs called Apomorphine while attempting to pass through Police X-ray machine. According to KIA Police Public Relations Officer Sub Inspector Sapulani Chitonde, the suspect who is a Lilongwe based Cosmetics business lady entered into the departure’s lounge with her bags ready to pass through security. “The X-ray machine exposed the deal and officers physically searched the suitcase and found the said Illicit substances (Apomorphine drugs) concealed in three special wrapped packets to beat the unbeatable KIA Police Securities,” said Chitonde. The Apomorphine drug In attempt to serve herself from spending some quite and cold weathers in Police custody and from the Jaws of the Law, Maseko jumped into the unknown vehicle which was dropping a passenger and demanded the driver to sped away. It took for the mighty unstoppable able KIA Police Officers who tactically rushed after the vehicle and immediately apprehended her before the driver could start the engine. By this time Kenyan Airways was checking in its passengers and the drugs were destined to New Delhi in India. Meanwhile Agatha has been charged with found in possession of Dangerous Drugs contravening the Dangerous Drugs Act. This arrest comes barely two days after the Mkukula Senior Resident Magistrate Court sent to jail two women for a similar offence. The Director of Airports Police  Securities Mavuto T. Chiumbuzo has since asked  the General public to have trust and confidence in their Police saying Officers are doing what the best to keep Malawi safe and secured as evidenced by the arrests made to the Malawian Nationals as well as Foreigners and refuted that drugs  are being recycled and thanked the Courts for doing the needful by destroying all seized drugs by setting them on fire. Meanwhile statistics shows 32 Kilograms of Apomorphine drugs has been confiscated by the Kamuzu International Airport Police and Lilongwe Police in two (2) months period. Agatha Sibongire Maseko was born on 8th February, 1990 and comes from Village Liphava, Traditional Authority (T/A) Phambala in Ntcheu District.",https://www.radiomaria.mw/malawian-woman-arrested-for-possessing-dangerous-drugs/,"November 10, 2019",Izahaki Mwacha
Papa Wadzudzula Mchitidwe wa Tsankho,Mtsogoleri wa mpingo wakatolika pa dziko lonse Papa Francisco walimbikitsa anthu pa dziko lonse kuti akuyenera kumachita zinthu mosakondera kamba koti izi ndi zomwe zimasangalatsa Mulungu. Papa Francisko Iye wanena izi pakutha pa mwambo wa mapemphero a lero m’mawa ku likulu la mpingo-wu ku Vatican. Iye wati pofuna kupereka thandizo la mtundu wina uliwonse anthu akuyenera kuti azipewa kuchita tsankho kamba koti izi ndi zosayenera pa maso pa Mulungu. Iye wati Mulungu akamapereka thandizo ndi chisamaliro chake samayang’anira khalidwe la munthu kaamba koti chikondi chake ndi chopanda malire.,https://www.radiomaria.mw/papa-wadzudzula-mchitidwe-wa-tsankho/,"November 7, 2019",Izahaki Mwacha
Dziko la Zimbabwe Lichotsa Ntchito Anamwino 77,"Ena mwa anamwino omwe amachita ziwonetsero mdzikolo Dziko la Zimbabwe lachitatu lachotsa ntchito anamwino 77 kaamba kowaganizira kuti ndi omwe amakolozera kunyanyala kwa ntchito kwa anamwino mdzikomo. Malinga ndi malipoti a BBC ogwira ntchito za umoyo akhala akunyanyala ntchito pokakamiza boma la dzikolo kuti liwaonjezere malipiro omwe akuti ndi ochepa kwambiri. Kunyanyala ntchitoku kunayamba mwezi wa September chaka chino ndipo mwezi watha, bwalo lalikulu la milandu mdzikolo, linalamula kuti ogwira ntchito za umoyowa abwelere ku zintchito zawo. Padakali pano anamwino mazanamazana ali pa chiopsezo choti nawonso atha kuchotsedwa ntchito potengera zomwe zachitikazi. Dziko la Zimbabwe ndi limodzi mwa maiko kuno ku Africa omwe akukumana ndi mavuto a zachuma.",https://www.radiomaria.mw/dziko-la-zimbabwe-lichotsa-ntchito-anamwino-77/,"November 7, 2019",Izahaki Mwacha
Amayi Ozembetsa Mankhwala Ozunguza Bongo Apatsidwa Chilango,"Wolemba: Thokozani Chapola Amulamula kuti akagwire ukayidi ku Maula kwa zaka ziwiri-Adarkwa Bwalo la milandu la Mkukula ku Lumbadzi m’boma la Dowa lachitatu lalamula amayi awiri kuti akakhale ku ndende ndi kukagwira ukayidi atapezeka olakwa pa mlandu wofuna kuzembetsa mankhwala ozunguza bongo otchedwa Apomorphine. Amayi awiriwa Harriet Namate wa m’boma la Zomba komanso Sally Adarkwa yemwe ndi mzika ya dziko la Ghana anagwidwa sabata ziwiri zapitazo pa bwalo la ndege la Kamuzu mu mzinda wa Lilongwe. Wofalitsa nkhani za apolisi ku bwalo la ndege la Kamuzu Sub Inspector Sapulani Chitonde wati Namate yemwe anapezeka ndi mankhwalawa olemera 7 kilograms amulamula kuti akagwire ukayidi kwa zaka zitatu ndi theka ndipo Adarkwa yemwe anapezeka ndi mankhwalawa olemera 5 kilograms amulamula kuti akagwire ukayidi kwa zaka ziwiri. Ngakhale awiriwa kudzera mwa ma lawyer awo anapempha bwaloli kuti liwamvere chisoni kaamba koti ndi amayi komanso amachita kutumidwa ndi abambo ena, bwaloli linawona kuti mkofunika kuti awiriwa apatsidwe chilango cha mtunduwu kaamba koti ati mchitidwewu ukuchulukira mdziko muno. Padakalipano Chitonde wati bwalo la ndege la Kamuzu si malo ophweka podusitsira mankhwala ozunguza bongo ndipo anthu akuyenera kupewa kuchita izi.",https://www.radiomaria.mw/amayi-ozembetsa-mankhwala-ozunguza-bongo-apatsidwa-chilango/,"November 7, 2019",Izahaki Mwacha
Anthu 37 Aphedwa ku Kampani ya Migodi Mdziko la Burkina Faso,"Anthu pafupifupi 37 aphedwa ndipo ena 60 avulala ku kampani ina ya za migodi mdziko la Burkina Faso.  Malipoti a BBC ati anthuwa achitidwa chiwembuchi ndi gulu lina la za uchifwamba lotchedwa Jihadist lachitatu mu mzinda wa Bongu mdzikolo. Padakali pano asilikali a dzikolo, alengeza kuti ayika chitetezo cholimba mu zipata zonse za dzikolo makamaka zomwe zachita malire ndi dziko la Mali. Mu Mwezi wa September chaka chino guluri linaphanso anthu oposera 20 ku company ina yoona za migodi ku mpoto kwa dzikolo. Malinga ndi bungwe loona za anthu othawa kwawo pa dziko lonse, anthu oposera 500 sauzande adathamangitsidwa mnyumba zawo ndipo akusowa pokhala.",https://www.radiomaria.mw/anthu-37-aphedwa-ku-mgodi-mdziko-la-burkina-faso/,"November 7, 2019",Izahaki Mwacha
Green Light Foundation Idzala Mitengo Mndende,"Wolemba: Thokozani Chapola Ndende ya Zomba: Amodzi mwa malo omwe kudzalidwe mitengoyi Bungwe la Green Light Foundation lati lidzala mitengo mu ndende zina za dziko lino pofuna kubwezeretsa chilengedwe. Mkulu wa bungweli mayi Carol Kachilika auza Radio maria Malawi kuti ntchitoyi iyamba mu nyengo ya mvula yomwe ikudzayi. Mayi Phiri ati awona kuti chilengedwe chikuwonongeka kwambiri mdziko muno ndipo mkoyenera kuti achitepo kanthu. Iwo ati achitanso izi pofuna kuphunzitsa akayidi moyo wodzala mitengo komanso kusamalira chilengedwe kuti akadzatuluka adzikachita. Zina mwa ndende zomwe mugwiridwe ntchitoyi ndi za Mikuyu, Zomba, Mzuzu, Rumphi komanso Kasungu.",https://www.radiomaria.mw/green-light-foundation-idzala-mitengo-mndende/,"November 7, 2019",Izahaki Mwacha
YCW Maula Dinale Yasankha Atsogoleri Atsopano,"Bungwe la Young Christian Workers (YCW) ku Maula Dinale mu    ya Lilongwe lapempha makolo kuti alimbikitse ana awo kusonkhana ndi anzawo m’mabungwe omwe ali mu mpingo wakatolika m’dziko muno. Wapampando wopuma wa bungwe-li Paul Chibwana wanena izi polankhula ndi Radio Maria Malawi pambuyo pa msonkhano wawo waukulu omwe unachitikira ku St. Patricks Parish ku Area 18 mu mzinda wa Lilongwe. Malinga ndi a Chibwana kusonkhana kwa achinyamatawa kumathandiza kwambiri pakuzamitsa moyo wauzimu ndi wathupinso kaamba kaziphunzitso zosiyanasiyana zomwe zimakhala ku mabungwe-wa. Pa msonkhanowu panachitikanso zisankho zosankha komiti yatsopano yoyendetsa ntchito za bungweli komwe asankha William Chirwa, wa ku St. Francis Parish, kukhala wapampando wa bungwelo ndipo Wachiwiri wake ndi  Chifundo Nsewu, wochokeranso ku St. Francis Parish komweko.",https://www.radiomaria.mw/ycw-maula-dinale-yasankha-atsogoleri-atsopano/,"November 6, 2019",Izahaki Mwacha
Papa Alimbikitsa Sukulu za Ukachenjede za Katolika,"M’tsogoleri wa mpingo wakatolika pa dziko lonse Papa Francisco walimbikitsa sukulu za ukachenjede za mpingo-wu kuti zidzithandiza bwino ophunzira kuti akamaliza azikathandiza bwino pa ntchito zotukula madera awo. Papa Francisko Papa amalankhula izi kwa mamembala a bungwe la sukulu za ukachenjede za mpingowu pa dziko lonse la International Federation of Catholic Universities, komwe mwazina wakumbutsanso ntchito za mamembala a bungwe-li kuti adzidzipereka pa ntchito zokweza maphunziro a m’sukulu-zi. Bungwe-li likhala likuchita mkumano wake mu mzinda wa Rome m’dziko la Italy.",https://www.radiomaria.mw/papa-alimbikitsa-sukulu-za-ukachenjede-za-katolika/,"November 6, 2019",Izahaki Mwacha
Bambo Chikweya Alimbikitsa Bungwe la Abambo mu Mpingo,"Bambo Focus Chikweya, omwe ndi bambo mfumu a Parish ya mpingo wa katolika ya Mendulo mu arch-diocese ya Blantyre alangiza abambo mu mpingo wa katolika kuti agwirane manja potukula mpingo ndi luso lawo. Iwo amayankhula izi pa mwambo okhadzikitsa bungwe la abambo ku parishi-yo. Nthumwi za bungwe la Umodzi wa abambo zochokera mu arch-diocese ya Blantyre motsogozedwa ndi wapampando ogwirizira bungwe-li a Martin Chiwaya mogwirizana ndi abambo a ku Parish ya Nthawira ndi January, ndi omwe anakakhazikitsa bungwe-li . Poyankhulapo, wapampando wa Parish ya Mendulo a Freeson Tuwaga ati akukhulupilira kuti kubadwa kwa bungwe-li kupititsa patsogolo chitukuko cha parish yawo.",https://www.radiomaria.mw/bambo-chikweya-alimbikitsa-bungwe-la-abambo-mu-mpingo/,"November 6, 2019",Izahaki Mwacha
Mvula Iwononga Nyumba za Chipatala cha Pirimiti,Mvula ya mphepo lolemba yachotsa denga la nyumba zinayi za anthu ogwira ntchito pa chipatala cha mpingo wakatolika cha Pirimiti m’boma la Zomba. Bwanamkubwa wa bomalo Dr. Raphael Piringu anatsimikidza zangoziyi ndipo wati m’phepo-yi idayamba ndi mvula koma kuti palibe amene wavulala. Dr. Piringu ati ogwira ntchito yowona za ngozi zogwa mwadzidzidzi anakayendera kale malo a ngoziwo. Idzi zachitika patangotha masiku ochepa pomwe ofesi yowona za nyengo italengeza zoti kumayambiliro a nyengo ya mvula ya chaka chino mvulayi ikhala yosakanikirana ndi mphepo ya mphamvu kotero anthu akonze bwino denga la nyumba zawo pofuna kupewa ngozi ngati izi.,https://www.radiomaria.mw/mvula-iwononga-nyumba-za-chipatala-cha-pirimiti/,"November 6, 2019",Izahaki Mwacha
"Malasa, Chabulika Adzudzula Ziwawa Za Chipembedzo","Wolemba: Thokozani Chapola Malasa: Nkhaniyi ndi ya dziko lonse Bishop Brighton Malasa wa mpingo wa Anglican mu dayosizi ya Uppershire wadzudzula mchitidwe wa ziwawa womwe unachitika dzulo ku sukulu ya M’manga m’boma la Balaka. Malasa wauza tsamba lino kuti zipembedzo zikuyenera kupitilira kukhalira limodzi mwamtendere mdziko muno monga zakhala zikuchitikira zaka za mmbuyomu. Iye wapempha boma komanso bungwe lalikulu la zipembedzo ndi mipingo la Public Affairs Committee (PAC) kuti alowelerepo pa nkhaniyi ponena kuti nkhaniyi ikukhudza dziko lonse. “Takhalira limodzi kwa nthawi yaitali mwa mtendere. Asilamu ndi omwe anayamba kubwera mdziko muno kenako a Anglican patatha zaka 40 koma ife titabwera tinamanga sukulu zipatala komanso matchalitchi. Anthu asamayiwale mbiri. Nkhaniyi anthu asayitenge kuti ndi ya kwa M’manga kokha koma ndi ya dziko lonse. Choncho ndikupempha boma komanso a PAC kuti alowelerepo pa nkhaniyi kuti sukuluyi iyambitrenso kugwira ntchito,” anatero Bishop Malasa. Chabulika: Ndikuwapempha kuti asachitenso ziwawa zilizonse Polankhulapo mwapadera, mneneri wa chipembedzo cha chisilamu mdziko muno Sheikh Dinala Chabulika wadzudzulanso zipolowezi ndipo wapempha anthu a chisilamu mdera la M’manga kuti adekhe. “Takhala tikuchita mikumano ndi anthu a mdera la M’manga ndipo tikupitilira kuwapempha kuti adekhe ndipo asapange  ziwawa zilizonse,” anatero a Chabulika. Asilamu komanso anthu otsatira mpingo wa Anglican anayamba kusemphana maganizo pa sukulu ya M’manga pomwe sukuluyi yomwe ndi ya mpingo wa Anglican inakhazikitsa malamulo akuti pasapezeke ophunzira ovala hijab ku sukuluyi pomwe asilamu amafuna azitero. Padakali pano sukuluyi yakhala ili yotseka kwa mwezi wathunthu tsopano.",https://www.radiomaria.mw/malasa-chabulika-adzudzula-ziwawa-za-chipembedzo/,"November 6, 2019",Izahaki Mwacha
BBC Yachenjeza Maiko Aku Mvuma Kwa Africa,"wolemba: Slyvester kasitomu Malipoti a ku nthambi yoona za nyengo ku wailesi ya BBC asonyeza kuti maiko okhala ku mvuma kwa chigwa cha africa akumana ndi mvula yamphanvu m’maola 48 akubwerawa. Lipotili ladza patangotha sabata imodzi maikowa atakhudzidwa ndi mvula yamphanvu yomwe inachititsa kuti anthu mazanamazana afe komanso ena ochuluka kusowa pokhala maaikowa. Mvulayi ikuyembekezeka kukhudza kwambiri m’maiko a Ethiopia ndi Somalia, pomwe dziko la Kenya likuyembekeza kukumana ndi ng’amba mmaolawa komabe ngakhale izi ziri chonchi dzikoli likuyembekezeka kukumana ndi mvula yamphanvu pakatha ng’ambayi. Mabungwe omwe amathandizapo pa ngozi zogwa mwadzidzidzi apempha anthu akufuna kwabwino kuti athandize anthu omwe akusowa pokhalawa ndi Malo Ogona, Mankhwala, Chakudya, Madzi Abwino Komanso Ma Net Ophera Udzudzu ndi zina zambiri zofunika pa moyo wa munthu.",https://www.radiomaria.mw/bbc-yachenjeza-maiko-aku-mvuma-kwa-africa/,"November 4, 2019",Izahaki Mwacha
Ofesi yoona za ulimi yalosera m’mene mvula igwere chaka chino,"Wolemba: Slyvester kasitomu Mkulu wa ku ofesi yoona za ulimi m’boma la Dedza Osmond Chapotoka ayamikira mthambi yowona zanyengo kamba kolosera momwe mvula igwere m’bomalo kuyambira mwezi uno wa November 2019 mpaka mu  April 2020. Iye wati ulosiwu ndi wofunika kwambiri kamba koti uthandiza alimi kudziwa mbewu zoyenera kuti alime mogwilizana ndi magwedwe amvulayi chaka chino. iwo ati ulosiwu uthandiza kudziwa kuchuluka kwa mvuala yomwe ikhale ikugwa mu mwezi uliwonse kufikira mwezi wa april chaka cha mmawa zomwe zithandize powakonzekeretsa bwino alimi kuti adziwe mmene igwere mvulayi chaka chino. tiyesetsa kuwatumizira mauthenga osiyanasiyana alimi kuti akhale ndi mpata okwanira okonzekera ndi kubzala moyenera kuti tisaluze nthawi kudikirira mvula yeniyeni yobzalira” anatero chapotoka. Mwazina a Chapotoka alangiza alimi kuti aziyetsetsa kudzala mbewu zakasakaniza posadalira chimanga chokha monga mbatata, chinangwa ndi zina zomwe zingalowe mmalo mwa chimanga ngati sichinachite bwino kaamba kakagwedwe ka mvula.",https://www.radiomaria.mw/ofesi-yoona-za-ulimi-yalosera-mmene-mvula-igwere-chaka-chino/,"November 4, 2019",Izahaki Mwacha
Chipoya wati atsikana osiyira sukulu panjira akusokoneza ntchito ya maphunziro,"Wolemba: Sylvester Kasitomu M’phunzitsi wa nkulu pa sukulu ya Sekondale ya St Anthony Thondwe m’boma la Zomba a Andreya Chipoya wati ntchito za maphunziro zingayende bwino ngati atsikana a m’bomali atamalimbikira maphunziro ndi kupewa m‘chitidwe wosiyira sukulu pa njira. A Chipoya amalankhula izi pomwe bungwe loona za chisamaliro cha achinyamata m’bomali labwera poyera kuti lidzipereka pa ntchito yotukula maphunziro aatsikana kuti asamasiyire sukulu panjira. Iwo ati ngakhale mabungwe osiyanasiyana akutengapo gawo pothandiza atsikanawa pankhani zamaphunziro  komabe zikuoneka kuti eni akewa sakumagwiritsa ntchito mwayi umenewu kaamba koti akumasiyra sukulu panjira chifukwa chotenga pakati zomwe zikusokoneza ntchito zamaphunziro mbomali. “Izi zikukhudza maphunziro athu pano pasukulu kaamba koti timakhulupirira kuti tikaphunzitsa mwana wa nkazi waphunzitsa dziko ndipo chitukuko cha dziko chimapita patsogolo” anatero a chipoya. Polankhulapo a enock chabwera omwe ndi mulangizi wa achinyamata mu ofesi yoona za achinyamata mbomali ati ngakhale mchitidwe wosiyira sukulu panjira wafika poipa kwambiri mbomali ofesi yawo ikuyesesa kupereka maphunziro amene akuthandiza atsikana kupeza njira zomwe angapewere kutenga mimba adakali achichepere. Ena mwamabungwe omwe akuthandizapo pankhani za maphunziro mbomali ndi monga YONECO, Action Hope Malawi, CAMFED, Master Cut ndi ena ambiri.",https://www.radiomaria.mw/chipoya-wati-atsikana-osiyira-sukulu-panjira-akusokoneza-ntchito-ya-maphunziro/,"November 4, 2019",Izahaki Mwacha
Papa walimbikitsa akhristu akatolika kuti adzipempherera athu akufa,"Wolemba: Sylvester kasitomu M’tsogoleri wa mpingo wakatolika pa dziko lonse Papa Francisco walimbikitsa akhristu a mpingo-wu kuti azikonda kulimbikitsa mapemphero a mizimu ya onse omwe anasiya dziko lino. Papa amalankhula izi pa mwambo wopemphelera mizimu ya akhristu oyambilira kuphedwa kamba ka chikhristu chawo omwe ambiri mwa iwo anayikidwa kudera la Catacombs mu m’dzinda wa Rome m’dziko la Italy. Pamenepa m’tsogoleri wa mpingo wakatolikayu anati ndibwino kuti akhristu a mpingo-wu azikonza miyambo yosiyanasiyana yokafika kumanda ndi kukapem’phelera mizimu ya abale awo , kamba koti zimenezi zimasonyeza mtima wa chikondi pakati pa abale athuwo.",https://www.radiomaria.mw/papa-walimbikitsa-akhristu-akatolika-kuti-adzipempherera-athu-akufa/,"November 4, 2019",Izahaki Mwacha
Bambo lapozo ati mwezi wakolona wayenda bwino,wolemba: Sylvester Kasitomu Bambo Paul Rapozo a mu dayosizi ya mangochi ayamikira Akhristu m’dziko muno kaamba kaodzipereka kulimbikitsa ntchito zachifundo komanso kupemphera korona yoyera mu mwezi wa korona chaka chino. Bambo Rapozo omwenso mkulu mu ofesi yoona za ma a utumiki wa apapa mu dayosizi ya Mangochi  anena izi pofotokonzera mtolankhani wathu yemwe mamafuna kudziwa zambiri za mmene mwezi wa kolona wayendera chaka chino. Bambo Rapozo ati chikhristu cheni cheni chimadziwika ndi zipatso zake zabwino ndipo anati zomwe zachitika chaka chino potengeraso mutu omwe umatsatidwa ndi zothandiza kumvetsa bwino za udindo womwe akhristu amalandira kudzera pa ubatizo. Pamenepa bambo Rapozo apempha akhristu kuti ndalama zomwe zimaperekedwa pa misonkhano ya korona kudzera m’miphati komanso m’ma tchalitchi akazipereke ku Parish ndipo Parish itumize ndalamazi ku ofesi yawo. “Mwezi wakolona wa chaka chino wayenda bwino koposa kaamba koti akhristu anali odzipereka mmiyambo yosiyana-siyana ya chipembedzo monga kutenga nawo gawo pamapemphero akolona komanso kuchita ntchito zachifundo” anatero bambo rappozo. Mpingo wakatolika padziko lonse umalemekeza amai maria mumwezi wa october womwenso ndi mwezi wa chibalalitso cha mpingowu ndi cholinga chofuna kulimbikitsa mapemphero akolona pakati pa akhristu mumpingowu,https://www.radiomaria.mw/bambo-lapozo-ati-mwezi-wakolona-wayenda-bwino/,"November 2, 2019",Izahaki Mwacha
Apolice A ku Rwanda amanga akuba ku bank,"wolemba: Sylveste Kasitomu Apolice mdziko la Rwanda amanga akuba asanu ndi atatu omwe akhala akuba mma bank kudzera pa makina a Internent kwa nthawi yayitali kumaiko akumvuma kwa Africa. Malinga ndi malipoti awailesi ya BBC apolisi azofufuza-fufuza kudzera pa makina a Internent mdzikolo akubawa agwidwa pomwe makasitomala ambiri ochokera m’maikowa akhala akudandaula kuti ndalama zawo zikumasowa akasungitsa ku mabank osiyana-siyana.  Akuba omwe agwidwawa ndi nzika zisanu ndi zitatu za mdziko la kenya, zitatu za mdziko la rwanda kudzanso imodzi ya mdziko la uganda ndipo akhala akusautsa kwa nthawi yayitali mmabank amaiko a Kenya, Uganda, Rwanda, Tanzania, South Sudan, komanso DRC. Mwazina poyamba akubawa ndikuba m’maiko a kenya ndi Uganda kufikira pano pomwe agwidwa atakwanitsa kuba m’maiko asanu ndi mmodzi ochokera mchigawo chakunvuma kwa Africa.",https://www.radiomaria.mw/apolice-a-ku-rwanda-amanga-akuba-ku-bank/,"November 2, 2019",Izahaki Mwacha
NOCMA ipereka katundu wachitetezo kwa apolisi amidzi ku lilongwe,"wolemba: Sylvester Kasitomu Kampani yoyang’anira nkhokwe zosungiramo mafuta m’dziko muno ya National Oil Company of Malawi NOCMA yati ndiyodzipereka pogwilira ntchito limodzi ndi anthu okhala mozungulira nkhokwe zake pofuna kulimbikitsa chitetezo pakati pawo. M’modzi mwa akuluakulu ku kampaniyi Mai Sarai Chimombo ndiwo anena izi lachinayi ku Area 50 mu mzinda wa Lilongwe pomwe kampaniyi imapeleka zida zogwilira ntchito kwa achitetezo am’mudzi wa mfumu Zulu kudelali. A Chimombo anati akukhulupilira kuti achitetezo am’mudzi angathandize kwambiri polimbikitsa chititezo cha m’mudzi komanso kumalo komwe kuli nkhokwe zawo choncho anachiona chofunikira kupeleka zidazi atapemphedwa kutero. Pamenepa, iwo atsimikizira anthu okhala mozungulira malo awo osungirako mafutawa ku Kanengo pa zachitetezo chawo ngati moto ungadze kamba kamafutawa ponena kuti kampani yawo ndiyokonzeka kudzathana ndi vutoli.  Tiri ndi zipangizo zabwino zomwe zimatithandiza kuteteza mafuta athu ku moto olusa komanso tiri ndi anyamata ogwira ntchito omwe anaphunzitsidwa mwaukadaulo kagwiridwe ka ntchitoyi ku malo athu osungirako mafuta ku kanengo” anatero mayi chimombo. Ndipo m’mawu awo, Mfumu  Zulu inati ndiyokondwa ndikatundu yemwe apatsidwayu yemwe athandizire pokhwimitsa chitetezo m’dela lawo. “Abale anzathu aku NOCMA tinakambilana za mavuto athu iwo anailandila kwambiri ndi uyu mukuona lero lino tikuona zipatso zotere, zonsezi zachitika kaamba ka mgwirizano omwe uripo pakati pa anthu akumidzi ndi eni kamapaniyi”  inatero mfumu zulu. Kampaniyi yapeleka katundu monga ma Tochi, Ndodo, Ma Lifulekitala komanso Ma Wizilo kwa achitetezo am’mudziwa.",https://www.radiomaria.mw/nocma-ipereka-katundu-wachitetezo-kwa-apolisi-amidzi-ku-lilongwe/,"November 2, 2019",Izahaki Mwacha
Otsutsa Boma Mdziko La South Sudan akana mgwirizano ndi boma la dzikolo,"Mtsogoleri wotsutsa boma mdziko la South Sudan Riek Machar wati sakwanitsa kusainira mgwirizano wodzetsa mtendere mdzikomo ndi President wa dzikolo Salva Kiir. Malinga ndi mneneri wa a Machar, mu September 2019 magulu awiriwa anagwirizana zodzasainira kudzetsa mtendere mdzikomo pa 12 November chaka chino, koma mneneriyu wati a Machar sakwanitsa kutero patsikuli. Pamenepa mneneri –yu wati ngati chipani, awona kuti pawonjezeredwe miyezi ina isanu ndi umodzi (6) kuti akhale ndi nthawi yoganizira bwino za mgwiririzanowu. Malipoti a BBC akuonetsa kuti pa mkumano wa  President Kiir ndi a Riek Machar mu September, adamvana kuti amange boma limodzi lomwe likhale la mtendere komanso lokomera anthu onse mdzikomo.",https://www.radiomaria.mw/otsutsa-boma-mdziko-la-south-sudan-akana-mgwirizano-ndi-boma-la-dzikolo/,"November 1, 2019",Izahaki Mwacha
MEC yayimitsa chisankho chapadera cha mumzinda wa lilongwe,"wolemba: Sylvester Kasitomu Bungwe loyendetsa chisankho la MEC lachitatu layamba laimitsa mpaka mtsogolo muno chisankho cha padera phungu ku dela la kum’mwera kwa boma la Lilongwe. Bungwe-li lalengeza izi kudzera mu kalata yomwe latulutsa potsatira msonkhano omwe unalipo owunika momwe zinthu zilili ku madera omwe kuchitike chisankho chapadera a ku Kasungu ndi Lilongwe.  Izi zikutanthauza kuti chisankho chachibwereza  chidzachitika ku dera limodzi la Matenge Ward Kokha m’boma la Kasungu pa 5 November chaka chino. kalatayi yati pa 25 mwezi uno m’modzi mwa Makomishonala a MEC anatsekeredwa nseu komanso kugendedwa ndi anthu okwiya a mu mzinda wa lilongwe pomwe amakayendera momwe ntchito yokopa anthu ikuyendera mderali, ndipo ena ogwira ntchito ku mec omwe anali kale kuphunzitsa anthu kavotedwe mderali anaopsezedwa ndi anthu okwiya ponena kuti awamenya. Poyang’anira kuchepa kwachitetezo cha anthu ndi katundu bungweli layamba laimitsa kaye chisankhochi ndipo lati lipitilira kukambirana ndi magulu okhudzidwa komanso atsogoleri azipani zotsutsa pofuna kubweretsa mtendere ndipo ngati zinthu zisinthe lidzalengeza tsiku lomwe chisankhochi chidzachitike mtsogolomu. Zipani zotsutsa makamaka za mcp ndi utm zakhala zikudzula ganizo la mec lochititsa chisankhochi pomwe anthu ochuluka akulidzudzula kuti linasokoneza chisankho cha pa 21 May, ndipo padakali pano chipani cha utm chakana kupikisana nawo pachisankhochi poti ati chinataya chikhulupiriro mwa bungweli.",https://www.radiomaria.mw/mec-yayimitsa-chisankho-chapadera-cha-mumzinda-wa-lilongwe/,"November 1, 2019",Izahaki Mwacha
Chipani cha ourlady chafika tsopano mu archidayosizi ya lilongwe,"Wolemba:Sylvester Kasitomu Likulu la chipani cha asisiteri cha Ourlady Of Wisdom mu Arch-Diocese ya Blantyre lati ndichokhutira ndi momwe akhristu a mu Arch-Diocese ya Lilongwe alandilira chipanichi. M’modzi mwa akulu-akulu ku chipanichi Sister Judith Mwandama ndiwo anena izi pofotokozera mtolakhani wathu yemwe amafuna kudziwa zambiri zokhudza ntchito za mu chipanichi. Mwazina Sister Mwandama ati chipani chawo chili ndimasophenya ofuna kumanga sukulu za Arch-Dayosizi ya Lilongwe. “Ntchito ya utumiki yayamba bwino pamene talandilidwa bwino ndi ansembe komanso akhristu eni ake, ife tikuona kuti ntchitoyi iyenda bwino koposa ndi chithandizo cha mulungu tikakhala kuti tazipereka ndipo anthunso adzipereka kwa ife” antero sister Mwandama. Sister Mwandama anapitilira kuthokoza akhristu kaamba koika chikhulupiriro mwa asisiterewa komanso kusokhana mwa unyinji pa miyambo yamapemphero yomwe yakhala ikuchitika chitsegulireni nyumba yatsopanoyi pa 22 mwezi uno mu archidayosiziyi.",https://www.radiomaria.mw/chipani-cha-ourlady-chafika-tsopano-mu-archidayosizi-ya-lilongwe/,"November 1, 2019",Izahaki Mwacha
Asisitere a chipani cha emmaculate ati athandiza achinyamata ku matenda ankhawa,"wolemba: Sylvester Kasitomu Chipani cha asisiteri cha Sisters Of Emmmaculate Conception chati chiyesetsa kuthandiza achinyamata ku matenda akhawa omwe amadza kaamba kokhumudwa. M’modzi mwa akulu-akulu ku chipanichi sister Ugeti Osigeti , ndiwo anena izi lachitatu pofotokozera mtolakhani wathu yemwe amafuna kudziwa zambiri zokhudza matenda-wa mu mzinda wa lilongwe. Mwazina iwo alimbikitsa achinyamata kuti azipita kwa alangizi ovomerezeka kuti azikalandira uphungu wothandiza pa maziko a tsogolo labwino pomwe akumana ndi zovuta zina pakati pawo. “Ife tikufuna kuthandiza achinyamata omwe amakhala ndi vuto lodwala matenda akhawa kuno malawi kuti akhale ndi mtendere komanso chimwemwe mu mtima mwawo” anatero sister osigeti. Ntchitoyi yomwe ifikire achinyamata ochokera mu mzinda wa lilongwe yakhazikitsa nthambi zake m’madera osiyanasiyana mu mzindawu ndicholinga chofuna kuti achinyamatawa akhale ndi mwayi olandila mauphungu abwino okudza moyo wawo komanso olimbika pa ntchito zomwe akugwira.",https://www.radiomaria.mw/asisitere-a-chipani-cha-emmaculate-ati-athandiza-achinyamata-ku-matenda-ankhawa/,"November 1, 2019",Izahaki Mwacha
Anthu 37 Afa Kaamba Kokwililika Ndi Nthaka Ku Cameroon,"wolemba: sylvester kasitomu Anthu pafupifupi 37 afa ndipo ena ambiri akwililika potsatira kugamuka kwa nthaka komwe kwachitika m’dziko la Cameroon. Malinga ndi  malipoti a BBC ngozi-yi yachitika potsatira kugamuka kwa phiri lina lomwe akuti lagamuka kaamba kamvula ya mphamvu yomwe yakhala ikugwa mdzikolo. Malinga ndi mmodzi mwa akuluakulu a boma mmdzikomo, anthu okhudzidwa akhala akuchenjezedwa kuti asamukire kumalo abwino ndi nthambi yoona za nyengo mdzikomo, koma akuti amanyalanyaza za chenjezolo. Pakadali pano magulu opulumutsa anthu kungozi zogwa mwadzidzi afika kale kumalo angoziwa ndipo ntchito yofufuza anthu omwe akuusowa-wo ili mkati.",https://www.radiomaria.mw/anthu-37-afa-kaamba-kokwililika-ndi-nthaka-ku-cameroon/,"October 31, 2019",Izahaki Mwacha
Apezeka olakwa pa mulandu ovulaza nzake kumangochi,"Wolemba: Sylvester kasitomu Bwalo lachiwiri la milandu m’boma la Mangochi lalamula Fatsani Medson wa zaka 20 zakubadwa kuti akhakhale kundende ndi kukagwira ntchito ya kalavulagaga kwa zaka zitatu ndi miyezi inayi kamba komupeza olakwa pa mulandu wovulaza mzake. Malingana ndi ofalitsa nkhani za apolisi ku Mangochi Insepector Rodrick Maida , mulandu wa mkulu-yi utalowa mu khoti pa 29 October 2019 wa polisi wotengera milandu ku khoti pa polisi ya Mangochi, Maxwell Mwaluka anafotokozera bwalolo kuti mkulu-yi anapalamula mulanduwu pa 4 October 2019 pomwe anavulaza Seleman Wyson ndi chitsulo m’maso awiri atasemphana chichewa pa nkhani yosayankha moni amene anapereka kwa ovulazidwayu. Izi zinachitikira pa malo ena ogulitsira zinthu m’mudzi mwa Kafucheche m’dera la mfumu yayikulu Mponda m’boma la Mangochi. Anthu achifundo ndi omwe anatengera ovulazidwayu kuchipatala cha Mangochi komwenso anatumiza wovulazidwayi kuchiatala chachikulu cha mu mdzinda wa Zomba komwe anakamuchotsa ditsolo kamba koti linaonongeka kwambiri. Fatsani Medson atauvomera mulanduwu anapempha bwalolo kuti limuchitire chifundo ponena kuti zomwe anachitazo zinangochitika mwa chimbulimbuli, koma popereka chigamulo chake Second Grade Magestrate Augastine Mezaya anati zomwe anachitazo ndi zosayenera kotero akuyenera kuponyedwa mu ndende kuti akalandire chilango pa zimene anachitazi ndi kuti ena atengerepo phunziro. Fatsani Medson amachokera m’mudzi mwa Kafucheche m’dera la mfumu yayikulu Mponda mboma la Mangochi.",https://www.radiomaria.mw/apezeka-olakwa-pa-mulandu-ovulaza-nzake-kumangochi/,"October 31, 2019",Izahaki Mwacha
Apolisi Ku Dedza Apempha Ubale Wabwino Pakati Pa Iwo Ndi Anthu Mbomalo,wolemba: sylvester kasitomu Apolisi m’boma la DEDZA ati achita chotheka kuti amange  ubale wabwino ndi anthu okhala m’bomalo. Mkulu wa apolisi m’bomalo SENIOR ASSISTANT COMISSIONER EMMIE SOKO ndi amene wanena izi pa maphunziro apadera a ogwira ntchito za chitetedzo m’bomalo. Iye wati maphunziro athandiza akuti apolisiwa adzidziwa momwe akuyenera kugwilira ntchito zake limodzi ndi anthu ochokera m’madera onse opezeka m’bomalo. Iwo anachenjezanso kuti ofesi yawo sidzanengeera apolisi omwe adzipezeka kuti akukhudzidwa ndi milandu yosiyanasiyana kamba koti m’chitidweu umayipitsa mbiri ya ntchito-yi.,https://www.radiomaria.mw/apolisi-ku-dedza-apempha-ubale-wabwino-pakati-pa-iwo-ndi-anthu-mbomalo/,"October 31, 2019",Izahaki Mwacha
CADECOM Yati Ntchito Yomangira Nyumba Anthu Mboma La Zomba Itha December,"Wolemba: slyvester kasitomu Bungwe la zachitukuko mumpingo wakatolika mu dayosizi ya zomba Catholic Development Commision CADECOM lati Mabanja  250  ndi omwe apindula ndi ndondomeko yomangira nyumba anthu omwe nyumba zawo zinagwa ndi madzi osefukira kumayambiriro a chaka chino. Malinga ndi mtolankhani wathu m’bomalo, bungwe la za chitukuko mu mpingo wakatolikali la CADECOM  likumangira nyumba anthu omwe anakhudzidwa ndi ngozi ya madzi osefukira kwa Mayaka m’bomalo, ndipo pali chiyembekezo choti mabanja 250 apindula ndi ndondomeko-yi. Mwazina anthu amderali ayamika mpingo wakatolika kudzera mu bungwe la CADECOM mu dayosizi ya Zomba kaamba koyambitsa ndondomeko yoyamba kumangira anthu omwe anakhudzidwa ndi ngoziyi nyumba zolimba.  Polankhulapo Esau Chateka yemwe ndi mulangizi wankulu wa bungwe la CADECOM mu dayosizi ya zomba, wayamika anthu amderali kaamba kolandila ndondomekoyi ndi manja awiri komanso kugwira ntchito molimbika. “Anthu tingowalimbikitsa kuti aombe njerwa zomangira nyumbazi nsanga kuti zimangidwe nyengo ya mvula isanafike, komanso ife tiyesesa kulumikizana ndi nzathu amene akubweretsa katundu kuti afike nsanga nyengo ya mvulayi isanafike” anatero Chateka, nyumba zomwe zimangidwe mbomalo ndi za anthu ochokera mdera mfumu Chimenya, Chilimba komanso Taibu mbomalo ndipo ikuyembekezeka kutha December chaka chino.",https://www.radiomaria.mw/cadecom-yati-ntchito-yomangira-nyumba-anthu-mboma-la-zomba-itha-december/,"October 31, 2019",Izahaki Mwacha
Papa Wapempha Akhristu Kumanga Maubale Abwino Ndi Mulungu,"Wolemba: slyvester kasitomu M’tsogoleri wa mpingo wa katolika pa dziko lonse Papa Francisco, walimbikitsa akhristu kuti adzichilimika pomanga maubale abwino ndi mulungu m’thawi zonse. Papa walankhula izi kwa anthu omwe anasonkhana pa bwalo lalikulu la St Peters Square ku likulu la mpingo-wu ku Vatican.  Iye wati kukhala wokonzeka nthawi zonse kulandira mau a mulungu komanso kutembenuka mtima, kumapereka chiyembezo cha mphamvu ya kupulumitsidwa pa maso pa mulungu. Papa anapitiriza kupereka chitsanzo cha Saulo yemwe atatembunuka mtima anali m’khristu wodalirika komanso wachikhulupiliro cholimba. Pamenepa papa analimbikitsa akhristu kutenga zitsanzo zabwino za oyera osiyanasiyana ndi cholinga chofuna kumutumikira bwino Mulungu. Mwa zina papa anafunira zabwino maiko onse amene amalankhula chilankhulo cha Chingerezi ndipo anawalimbikitsa kumakonda kupita ku malo oyera kukapemphera",https://www.radiomaria.mw/papa-wapempha-akhristu-kumanga-maubale-abwino-ndi-mulungu/,"October 31, 2019",Izahaki Mwacha
PROSPA ikuyembekezeka kuthandiza athu osauka mdziko muno,"Wolemba: sylvester kasitomu Bungwe lophunzitsa anthu zinthu zosiyanasiyana pa nkhani za ulimi Promoting Sustainable Partnership For Empowered Resiliency PROSPER lati laika ndondomeko zokwanira pofuna kuthandiza anthu omwe akukhala mmadera akumizi mdziko muno pofuna kuthana ndi njala mdziko muno. Mkulu owona za ntchito za bungweli mdziko muno a Lancen Chikopa ndi omwe anena izi lachisanu kwa mtolankhani wathu yemwe amafuna kudziwa zambiri za m’mene maphunzirowa akuyendera m’maboma omwe bungweli likugwiramo ntchito. Iwo ati mwazina bungwe lawo laika kale ndondomeko za momwe angaphunzitsire anthu kasamalidwe ka mbewu komanso ziweto zawo ndi cholinga chofuna kuthana ndi njala maka m’maboma a Balaka ndi Mangochi kuyambira chaka chino kufika chaka cha 2023. Ngakhale kafukufuku wa mabungwe ena mdziko muno akusonyeza kuti anthu oposa 1million akhudzidwa njala koma ife ngati bungwe lothandiza anthu pankhani yopereka maulangizi abwino taika kale njira zomwe zithandize anthu akumudzi kuti asakhudzidwe kwambiri ndi njala mdziko muno anatero chikopa. Iye wati project yawo ikugwiranso ntchito ndi mabungwe ena omwe amapezeka mmaboma osiyanasiyana monga concern for the youth ndi ena ambiri. Bungwe la prospa likugwira ntchito mmaboma a mangochi ndi balaka komanso likugwira ntchito ndi mabungwe ena omwe akupezeka m’maboma anayi mdziko muno ndi cholinga chofuna kudziwa chiwerengero cha anthu  ovutikitsitsa, ovutika komanso ochita bwino maka omwe amakhala kumidzi",https://www.radiomaria.mw/prospa-ikuyembekezeka-kuthandiza-athu-osauka-mdziko-muno/,"October 30, 2019",Izahaki Mwacha
Mpoya Wati Ndiwokhutira Ndi Ndondomeko Ya Zachuma Ya Chaka Chino,"Wolemba: Sylvester Kasitomu Phungu wa ku nyumba ya malamulo wa m’dera la Zomba Ntonya a Nedson Mpoya wati kudutsa kwa Budget ku nyumba ya malamulo kupindulira anthu a m’dera lake kamba koti ili ndi mayankho a zitukuko zina zoyenera kuti zichitike m’delaro. A Mpoya anena izi polankhula ndi mtolankhani wathu. Iwo ati mwa zina mu ndondomeko ya zachuma-yi ithandiza kulimbikitsa maphunziro a msukulu za m’mera mpoyamba , ndi zina zothandiza pa miyoyo ya anthu m’delaro. “Ndondomeko ya zachuma ya chaka chino kufika chaka cha mawa mwaikidwa ndalama zomwe zithandize anthu ambiri kupeza mayankho azachitukuko mmadera awo kaamba koti mwaikidwa matumba apadera osungiramo ndalama zomwe zigwire ntchito mzitukuko zosiyana siyana mdziko muno choncho ine ndiwokodwa kwambiri ndi ndondomekoyi” anatero mpoya. Mwazina iye wati anthu apindula ndi zitukuko za madzi, zomangamanga ndi zina zambiri.",https://www.radiomaria.mw/mpoya-wati-ndiwokhutira-ndi-ndondomeko-ya-zachuma-ya-chaka-chino/,"October 29, 2019",Izahaki Mwacha
Mpoya Wati Ndiwokhutira Ndi Ndondomeko Ya Zachuma Ya Chaka Chino,"Wolemba: Sylvester Kasitomu
Phungu wa ku nyumba ya malamulo wa m’dera la Zomba Ntonya a Nedson Mpoya wati kudutsa kwa Budget ku nyumba ya malamulo kupindulira anthu a m’dera lake kamba koti ili ndi mayankho a zitukuko zina zoyenera kuti zichitike m’delaro.
A Mpoya anena izi polankhula ndi mtolankhani wathu. Iwo ati mwa zina mu ndondomeko ya zachuma-yi ithandiza kulimbikitsa maphunziro a msukulu za m’mera mpoyamba , ndi zina zothandiza pa miyoyo ya anthu m’delaro. “Ndondomeko ya zachuma ya chaka chino kufika chaka cha mawa mwaikidwa ndalama zomwe zithandize anthu ambiri kupeza mayankho azachitukuko mmadera awo kaamba koti mwaikidwa matumba apadera osungiramo ndalama zomwe zigwire ntchito mzitukuko zosiyana siyana mdziko muno choncho ine ndiwokodwa kwambiri ndi ndondomekoyi” anatero mpoya. Mwazina iye wati anthu apindula ndi zitukuko za madzi, zomangamanga ndi zina zambiri.",https://www.radiomaria.mw/9877-2/,"October 29, 2019",Izahaki Mwacha
Boma Lati Lilemba Ntchito Madotolo Ochuluka,"Boma lati lilemba ntchito anamwino ndi madotolo ambiri oti azithandiza anthu odwala mzipatala zonse  m’dziko muno. Walonjeza zolemba ntchito madotolo ambiri-Mhango Nduna yoona za umoyo mdziko muno Dr. Jappie Mhango anena izi lachisanu pambuyo poyendera chipatala chachikulu cha Zomba  ndinso cha anthu odwala matenda a misala cha Zomba Mental  mu mzinda-wu. Iwo ati apeza kuti mzipatalazi muli anthu ambiri amene akusowa thandizo la madokotala komanso anamwino ndipo ndi chifukwa chake boma lili ndi malingaliro olemba ntchito madotolo ambiri kuti anthu azithandizika mosavuta. Polankhulanso mkulu wa chipatala cha anthu  odwala misala, yemwenso ndi mkulu woona za thandizo la za umoyo mdziko muno mayi Immaculate Chamangwana anati boma lithandizanso kuphunzitsa madotolo ndi anamwino za momwe angaperekere thandizo kwa anthu odwala matenda a misala.",https://www.radiomaria.mw/boma-lati-lilemba-ntchito-madotolo-ochuluka/,"October 26, 2019",Izahaki Mwacha
Papa Wapempha Abambo Akhale Olimba pa Chikhristu,"Wolemba: Thokozani Chapola M’tsogoleri wa mpingo wakatolika pa dziko lonse Papa Francisco wati abambo omwe amadzipereka pogwira ntchito zotumikira Mulungu akuyenera kukhala olimba pa chikhristu chawo. Papa Francisko Papa Francisco walankhula izi pomwe amapereka uthenga wake kwa mamembala a bungwe lina mu mpingowu la Servants of Mary lomwe likuchita mkumano wake ku likulu la mpingowu ku Vatican. Iye wati abambo omwe akutumikira m’bungwe-li akuyenera kumadzipereka kamba koti ntchito zomwe amagwira ndi zopambana. Bungwe-li analinkhazikitsa mu zaka za m’ma 13th Century ndi    abambo asanu ndi awiri omwe amadziwika ndi kuti Seven Holy Founders, ndi cholinga choti apitilize ntchito zakulalika uthenga wabwino kudzera mu uneneli wa Amai Maria, kotero kuti msonkhano umene ukuchitika-wu ndi wa nambala 214 chikhadzitsileni bungwe-li.",https://www.radiomaria.mw/papa-wapempha-abambo-akhale-olimba-pa-chikhristu/,"October 26, 2019",Izahaki Mwacha
Bishop Apempha Abwenzi a Amalitiri Akonde Masacramenti,Wolemba: Thokozani Chapola Bishop Stima: Akhristu amayenera adziyeretse kuti alandire zaulere zochuluka Episcope wa dayosizi ya Mangochi ambuye Mortfort Stima alimbikitsa abwenzi a maritiri aku Uganda kuti akhale zitsanzo zabwino kwa ena pokonda moyo wa ma sacramenti. Ambuye Stima alankhula izi lero (loweruka) pamene anatsogolera mwambo wa misa yothokoza Mulungu  kaamba kowayendetsa bwino mamembala a bungwe la abwenzi a amalitiri aku uganda pa ulendo wawo wa mdziko la Uganda. Iwo ati munthu amene amapita ku malo oyerawa akuyenera kukhala okonzekera bwino kuti akapeze zaulere zochuluka. Pamwambowu bungwe la abwenzi a Amalitiri a ku Uganda lapereka mabatire awiri ku Radio Maria Malawi ndipo malinga ndi wapampando wa gululi mayi Grace Kalanda achita izi pothokoza ntchito imene wailesiyi imagwira pofalitsa mauthenga okhudza ulendo wa ku Uganda. Mmawu ake mkulu woyendetsa ntchito za Radio maria malawi a Louis Phiri ayamikira bungweli kaamba ka chidwi chake pothandiza wailesiyi mu zosowa zake.,https://www.radiomaria.mw/bishop-apempha-abwenzi-a-amalitiri-akonde-masacramenti/,"October 26, 2019",Izahaki Mwacha
Mfumu Ilipira 50 Sauzande Kaamba Kochitira Umboni wa Umzika kwa Mzika ya ku DRC,"Wolemba: Thokozani Chapola  Bwalo la milandu m’boma la Dowa lalamula mfumu Bokosi ya m’bomalo ndi mzika ina ya dziko la Democratic Republic of Congo (DRC) Tshitenga Dan Makendi kuti apereke chindapusa cha ndalama zokwana 50, 000 kwacha aliyense kapena kukakhala ku ndende ndi kukagwira ukayidi kwa miyezi isanu ndi itatu (8) chifukwa chopezeka olakwa popereka umboni wabodza pofuna kulembetsa chiphaso cha umzika Wofalitsa nkhani za apolisi m’bomalo Sub Inspector Gladson M’bumpha wati bwalo la milandu linamva kuti Mfumu Bokosi yomwe dzina lake leni leni ndi Kaponya Reuben Missi pa 21 October 2019 adalemba kalata yabodza ngati umboni kupita ku khonsolo ya boma la Dowa kuti iwalembe a Makendi kuti apedze chiphaso cha unzika ponama kuti dzina lawo ndi a Daniel Phiri. Amuna awiriwa anawuvomera mlanduwu ndipo wapolisi woyimira boma pa milandu Sub Inspector Sam Chimkombero adapempha bwaloli kuti lipereke chilango chokhwima kwa amuna awiriwa chifukwa zomwe adachita ndi zosemphana ndi gawo 43 la malamulo a buku la kalembera wa Unzika. Popereka chigamulo chake First Grade Magistrate Amran Phiri adagwirizana ndi oyimira boma pa mlanduwu ndipo ndi pomwe anapereka chigamulo cha mtunduwu kuti ena atengerepo phunziro. Padakali pano anthu awiriwa apereka ndalamazo. Village Headman Bokosi yomwe ndi ya zaka 62 ndi yochokera kwa T/A Nkukula m’boma la Dowa ndipo Tshitenga Dan Makendi yemwe ndi wa zaka 29 amachokera chigawo cha Ruba mdziko la DRC.",https://www.radiomaria.mw/mfumu-ilipira-50-sauzande-kaamba-kochitira-umboni-wa-umzika-kwa-mzika-ya-ku-drc/,"October 26, 2019",Izahaki Mwacha
Tambulasi Walangiza Ophunzira Apewe Kulowelera Ndale,"Wolemba: Thokozani Chapola Tambulasi: Apewe kutenga gawo mu zinthu zosemphana ndi sukulu Mkulu wa sukulu ya ukachenjede ya Chancellor Professor Richard Tambulasi wapempha ophunzira pa sukuluyi kuti apewe kuchita zionetsero pakakhala zovuta zina pa sukuluyi. Professor Tambulasi amalankhula izi pa mwambo wolumbiritsa President komanso komiti yatsopano ya ophunzira pa sukuluyi. Iwo ati ophunzirawa akuyenera kutsata njira yokambirana ndi kuthetsa mavuto amene ali pakati pawo. Professor Tambulasi alangizanso ophunzirawa kuti achenjere ndi a ndale ena omwe amadzera mwa atsogoleri a ophunzirawa kuti akwaniritse zofuna zawo pa ndale. “Atsogoleri amayenera kukhala zitsanzo zabwino kwa ena ndipo amenyere ufulu wabwino kwa ophunzira anzawo. Apewe kutenga gawo mu zinthu zomwe ndi zosemphana ndi maphunziro,” anatero Professor Tambulasi. Phunyanya: Chomwe tinabwelera kuno ndi sukulu Poyankhulapo President yemwe wasankhidwa kumene pa udindowu Godfrey Phunyanya wati ayesetsa kugwira ntchito mokomera ophunzira anzake. “Chomwe tinabwelera pano ndi sukulu ndiye ine ndigwira ntchito kuti maphunziro a anzanga apite patsogolo,” anatero Phunyanya. Ena mwa anthu omwenso asankhidwa m’maudindo osiyanasiyana ndi monga Annie Fundi yemwe amusankha kukhala wachiwiri kwa mtsogoleri pa sukulupo. Mpando wa speaker wapita kwa Blessings Mmamera ndipo wachiwiri wake ndi Atupele Nsonda.",https://www.radiomaria.mw/tambulasi-walangiza-ophunzira-apewe-kulowelera-ndale/,"October 26, 2019",Izahaki Mwacha
Papa Wati Kukambirana ndi Njira Yodzetsera Mtendere,"Wolemba: Glory Kondowe M’tsogoleri wa mpingo wa katolika pa dziko lonse Papa Francisko lero wati kukambirana ndi kumvetserana ndi njira yokhayo yothetsera kusamvana. Papa Francisko Papa Francisco amalankhula izi pa misa ya m’mawa ku likulu la mpingowu ku Vatican. Iye wati msonkhano wa ku Yerusalemu m’bukhu la Ntchito za atumwi, ndi chitsanzo chabwino pofuna kuthetsa mikangano ndi kusamvana komwe kungakhalepo pakati pa anthu masiku ano. Papa wati nthawi zonse pamene pali mikangano ndi kusamvana anthu akuyenera kudalira Mulungu pobwera pamodzi kukambirana, kumvetserana ndi kuchita zinthu zokondweretsa Mulungu.",https://www.radiomaria.mw/papa-wati-kukambirana-ndi-njira-yodzetsera-mtendere/,"October 25, 2019",Izahaki Mwacha
Bungwe la AGRICOS Lati Ulimi wa Nthochi Ubwelera Mchimake,"Wolemba: Glory Kondowe Bungwe lothandiza alimi ndi luso lapadera la AGRICOS lachitatu, lati lili ndi chiyembekezo chakuti ulimi wa nthochi ubwereranso mchimake zaka zitatu zikubwerazi. Mkulu oyendetsa bungweri a Justin Kaliwo anena izi mu mzinda wa Blantyre pa maphunziro a alimi a mbewuyi. Chinthunzi chosonyeza imodzi mwa matenda a mbewu ya nthochi Pa tsikuli a Kaliwo anafotokodza zamene angatukulire ulimi wa nthochi ndi nyemba omwe bungweli ukulimbikitsa. Iwo ati bungwe lawo lapeza misika yabwino kunja kwa dziko lino komwe nthochi ikufunika yochuluka ngakhale ulimiwu unalowa pansi kamba ka matenda omwe anagwira mbewuyi zaka zapitazi. “Bungwe la AGRICOS layika chidwi chothandiza alimi  a mbewu ya nthochi komanso a mbewu za nyemba omwe ali ndi mwayi  wa misika yabwino,” anatero a Kaliwo. A Kaliwo anati bungwe lawo likufuna kuthandiza alimi a nthochi kuti ulimuwu uyambenso kuyenda bwino ndipo anati athandiza alimi pothetsa matenda omwe anawononga mbewuyi zomwe zinachititsa kuti alimi ataye ndalama za nkhaninkhani. Mwazina bungwe la AGRIGOS limathandiza alimi omwe ali mamembala ake pa luso la malimidwe a makono komanso momwe angapezere misika ya mbewu zawo.",https://www.radiomaria.mw/bungwe-la-agricos-lati-ulimi-wa-nthochi-ubwelera-mchimake/,"October 25, 2019",Izahaki Mwacha
Anthu 15 Anjatidwa Kamba Kotentha Zipangizo Zophera Nsomba,"Wolemba: Thokozani Chapola  Apolisi m’boma la Mangochi amanga anthu khumi ndi asanu (15) powaganizira kuti anatentha zipangizo zophera nsomba za ndalama zoposa 9 million kwacha za a Labani Mhone. Wofalitsa nkhani za apolisi m’bomalo Roderick Maida watsimikiza za nkhaniyi. Iye wati apa 14 mwezi uno amunawa anachita izi kaamba ka mkwiyo poganizira kuti a Mhone ndi omwe anachititsa kuti msodzi wina amire mmadzi ngati zizimba zoti adzipha nsomba zambiri. “Anthuwa ati amawaganizira a Mhone kuti ndi amene anachititsa kuti msodzi wina amire mmadzi ngati mwamatsenga kuti azipha nsomba zambiri. Ndipo apa ndi pomwe anakawotcha ma boti anayi, ukonde ophera nsomba uwiri, engine ya yamaha imodzi komanso mabwato anayi,” anatero a Maida. Maida wati msodzi yemwe anamira m’madziyu akupitilirabe kusowa.",https://www.radiomaria.mw/anthu-15-anjatidwa-kamba-kotentha-zipangizo-zophera-nsomba/,"October 25, 2019",Izahaki Mwacha
Mipingo Ipewe Tsankho-Papa,"Wolemba: Thokozani Chapola Mtsogoleri wa mpingo wa katolika pa dziko lonse papa Francisco lachinayi wapempha mipingo kuti idzikhala patsogolo kuperekeza anthu kwa Mulungu posatengera kusiyana kwa mitundu kapena kochokera. Papa Francisko Papa walankhula izi pa imodzi mwa miyambo ikulu ikulu yomwe anali nayo ku likulu la mpingowu ku Vatican. Iye wati mpingo usamakhale ndi malire kapena tsankho pakati pa akhristu ake pomwe ukufuna kupereka masacrament kapenanso kulandira anthu mu mpingowo. Mtsogoleri wa mpingo wakatolikayu wati monga khomo la kumwamba limakhala lotsekula nthawi zonse, mipingo kudzera mwa atsogoleri awo, akuyenera nawonso kumasula milandu ya akhristu omwe anamangidwa. Pamenepa PAPA FRANCISCO anapereka chitsanzo cha akhristu oyamba omwe anati anali kuyendera limodzi ndipo sanali kusungirana mangawa.",https://www.radiomaria.mw/mipingo-ipewe-tsankho-papa/,"October 25, 2019",Izahaki Mwacha
Apolisi Atsutsa Zolemba Ntchito ma Cadet,"Wolemba: Thokozani Chapola Apolisi atsutsa mphekesera zomwe zikumveka kuti alemba ntchito anthu ena okwanira 60 omwe ndi ma cadet a chipani cha DPP. Watulutsa chikalatacho-Kadadzera Mneneri wa apolisi mdziko muno James Kadadzera ndi yemwe wanena izi kudzera mu chikalata chomwe chatulutsidwa ndi a kulikulu la a polisi mdziko muno. Malinga ndi a Kadadzera, chikalachi chomwe chasainidwa ndi mayi Agnes Patemba omwe ndi Registrar wa Khothi lalikulu mdziko muno, chadzudzula anthu ena, omwe akumalemba nkhani za bodza pa masamba a internet ponena kuti kutero nkuononga ntchito ya utolankhani. Pamenepa a Kadadzera apempha anthu mdziko muno kuti asamakhulupilire kwambiri zomwe anthu ena akumalemba mmasamba a internet zomwe akuti ndi zongofuna kusokoneza a Malawi. Mwa zina chikalatachi chati, nthambi ya apolisi imatsatira ndondomeko zabwino komanso malamulo pomwe akufuna kulemba anthu ntchito ku nthambiyi.",https://www.radiomaria.mw/apolisi-atsutsa-zolemba-ntchito-ma-cadet/,"October 25, 2019",Izahaki Mwacha
Mzika ya Dziko la Ghana Injatidwa Itapezeka ndi Mankhwala Ozunguza Bongo,"Wolemba: Thokozani Chapola Wapezeka ndi mankhwala ozunguza bongo-Adarkwa Apolisi ku bwalo la ndege la Kamuzu mu mzinda wa Lilongwe amanga mayi wina wa mdziko la Ghana kaamba kopezeka ndi mankhwala ozunguza bongo otchedwa Apomorphine. Mneneri wa apolisi ku bwalo la ndegeli Sub Inspector Sapulani Chitonde watsimikiza za nkhaniyi polankhula ndi Radio Maria Malawi. Mankhwala ozunguza bongo otchedwa Apomorphine omwe apezeka ndi mayiyo Iye wati mayiyu Sally Adarkwa wa zaka 45 zakubadwa anafika mdziko muno masiku anayi apitawo ndipo lero ndi pomwe amabwelera mdziko la kwawo koma atafika pa bwalo la ndegeli apolisi anamupeza ndi mankhwalawa omwe ndi olemera 5.2 kilograms. Mayiyu yemwe amayembekezeka kukwera ndenge ya south african airways ananjatidwa pa malo a chipikisheni omwewo ndipo akawonekera ku bwalo la milandu posachedwapa. Izi zikudza patangopita maola khumi ndi awiri, apolisi omwewanso atamanga mzika ya dziko la Nigeria pamene imafuna kudutsitsa mankhwala ozunguza bongo otchedwa Cocaine. Padakalipano mkulu wa apolisi woona za mabwalo a ndenge a Mabvuto Chiumbuzo achenjeza anthu kuti mabwalo a ndege si malo odusitsira zinthu zosayenera.",https://www.radiomaria.mw/mzika-ya-dziko-la-ghana-injatidwa-itapezeka-ndi-mankhwala-ozunguza-bongo/,"October 24, 2019",Izahaki Mwacha
Apolisi Avulala Populumutsa Mayi Oganiziridwa Kuti ndi wa Sataniki,"Wolemba: Thokozani Chapola Akumuganizira kuti ndi wa satanic-Chinunga Chipwirikiti chinabuka lachinayi pakati pa apolisi ndi anthu ku Chinamwali mu mzinda wa Zomba pomwe anthu okwiya amafuna kulanga okha mayi wina yemwe akumuganizira kuti ndi wa sataniki. Wachiwiri kwa wofalitsa nkhani za apolisi mchigawo cha kummawa kwa dziko lino, Sergeant Tionge Kayenda wati apolisi awiri avulala pa chipolowechi ndipo m’modzi anakomoka atagendedwa ndi miyala ndi anthu okwiyawa. Anthuwa akuti akuganiza kuti mayiyu Mariam Chinunga wapha anthu angapo kuti apeze chuma chake chomwe ndi galimoto zisanu ndi minibus zitatu mu miyezi itatu yokha. Padakalipano apolisi amanga mkulu wina yemwe sadamutchule dzina kaamba koyambitsa chisokonezochi.",https://www.radiomaria.mw/apolisi-avulala-populumutsa-mayi-oganiziridwa-kuti-ndi-wa-sataniki/,"October 24, 2019",Izahaki Mwacha
Mabungwe Akufuna Prophet Manyozo Anjatidwenso,"Wolemba: Thokozani Chapola Mgwirizano wa mabungwe omwe si a boma a m’boma la Mangochi apempha kuti chilungamo chiwoneke pa nkhani yogwililira yokhudza Prophet Samson Manyozo ndi msungwana wina wachichepere. Wapampando wa mabungwewa Aggrey Mfune anati Prophet Manyozo anatulutsidwa pa belo ya khothi kaamba koti msungwanayu pamodzi ndi mayi ake anasowa mderali ndipo poganizira kuti awiriwa tsopano abweleranso, pakufunika kuti nkhaniyi ibwelerenso ku bwalo la milandu. Iwo ati zomwe anachita mneneriyu ndi zochititsa manyazi potengera udindo wake mdziko muno ndipo ati mkuyenera kuti lamulo ligwire ntchito mosayang’ana nkhope. “Prophet Manyozo ndi muntu wa uemu wake koma zomwe anachita zija zikupereka chithunzithunzi choyipa kwa anthu. Ife timagwira ntchito ndi amipingo koma izizi sitingasekelere. Zomwe zinamuchitikira mwana uja sazayiwala mmoyo wake onse ndipo tikufuna kuti chilungamo chiwoneke pa nkhnaiyi,” anatero a Mfune. A Mfune ati padakalipano mabungwewa akayitula kale nkhaniyi m’manja mwa apolisi ndipo apolisiwo alonjeza kuti alondoloza za nkhaniyi. Iwo ati mabungwewa apitiriza kumenyenera maufulu a wanthu kuphatikizapo ana achichepere ndipo wapempha boma kuti lizenge mlandu mayi wa mwanayu ngati sawonetsa chidwi choperekera umboni pa nkhaniyi. “Kuthawa kwa mayiyu ndi mwana wake kukudabwitsa kwambiri komanso ndi komwe kunachititsa kuti Manyozo atuluke pa belo. Ngati mayiyo akukana kupereka umboni boma limatenga udindo wozenga mlandu mayiyo wobisa chilungamo. Izi ndi zomwe tikufuna ife kuti zichitike, chilungamo chiwoneke,” anatero a Mfune. Prophet Manyozo anapalamula mlanduwu m’mwezi wa June pomwe anagwililira msungwana wachichepere yemwe padakalipano akuphunzira pa sukulu ya pulaimale ya St. Augustine 3 m’boma la Mangochi. Padakalipano mneneri wa apolisi m’boma la Mangochi, Inspector Roderick Maida wakana kuthirapo mlomo ponena kuti nkhaniyi idakali ku bwalo la milandu.",https://www.radiomaria.mw/mabungwe-akufuna-prophet-manyozo-anjatidwenso/,"October 24, 2019",Izahaki Mwacha
Machinga ADD Ilangiza Alimi Adzale ndi Mvula Yoyambilira,"Wolemba: Thokozani Chapola Ofesi yoona za ulimi mchigawo chakumvuma kwa dziko lino ya Machinga ADD yalangiza alimi mchigawochi kuti abzale mbewu zawo ndi mvula yoyambilira kuti apewe tizilombo tokhala ngati ntchembere zandonda. Mbewu zokhudzidwa ndi tizilombo tokhala ngati ntchembere zandonda Mkulu woona zoteteza mbewu ku Machinga ADD a Goodluck Sibande ati tizilombo tokhala ngati ntchembere zandonda timalimbana kwambiri ndi mbewu zomwe zadzalidwa mochedwa. Iwo ati ofesi yawo ndi yokonzeka kuthana ndi tizilomboti ndipo aphunzitsa kale alangizi a zaulimi komanso alosi a ntchembere zandonda. “Alimi akuyenera akhale okonzeka kuti adzale ndi mvula yoyambilira chifukwa mbozi imakonda chimanga chodzalidwa mochedwa. M’minda mwawo aziyendera kawiri pasabata kuti aziwona ngati kunsi kwa tsamba kuja kwayamaba mbozi kapena ngati agulugufe ayamba kuyikira mazira ndipo ngati zili choncho akakumane ndi alangizi msanga,” anatero a Sibande. Iwo ati padakalipano ofesiyi ili ndi ma litre okwana 1800 a mankhwala oti apereke kwa alimi pothana ndi tizilomboti m’maboma omwe amagwira ntchito omwe ndi a Balaka, Mangochi, Zomba komanso Machinga. Komabe iwo anachita changu kulangiza alimi kuti asamadalire kwambiri mankhwala ophera tizilomboti kaamba mankhwalawa ndi oyipa ku chilengedwe. Malinga ndi a Sibande, malo okwana 60, 000 hectres ndi omwe anawonongedwa ndi tizilomboti mchigawo cha ulimi chomwe chapitachi. “Poyerekeza ndi chaka cha 2017, chaka chatha zinthu zinali bwino kwambiri chifukwa chaka chimenechija malo okwana 120 000 heatres ndi omwe anakhudzidwa koma chaka chatha malo okhudzidwa anali 60 000 hectres zomwe zikutanthauza kuti tinakwanitsa kuchepetsa vutoli ndi theka, anatero a Sibande. Iwo anavomereza kuti mankhwala omwe ali nawo ndi ochepa koma anati ali ndi chikhulupiliro kuti boma liperekanso mankhwala ena owonjezera kuti ofesiyi ikwanitse kuthana ndi vutoli chaka chino.",https://www.radiomaria.mw/machinga-add-ilangiza-alimi-adzale-ndi-mvula-yoyambilira/,"October 24, 2019",Izahaki Mwacha
"COM Ipereka Mipando, Matebulo 563 Msukulu Zitatu ku Mangochi","Wolemba: Thokozani Chapola Dr. Mipando (kumanzere) kupereka tebulo kwa a Mzunga (kumanja) Sukulu ya ukachenjede yosula madokotala mdziko muno ya College of Medicine yapereka mipando komanso matebulo okwana 563 msukulu zitatu za m’boma la Mangochi. Polankhula popereka thandizoli mkulu wa sukuluyi Dr. Mwapatsa Mipando ati apereka thandizoli pofuna kuthokoza anthu a mderali kaamba koti ndi malo amene ophunzira a kusukulu ya ukachenjedeyi amakakhala ngati njira imodzi yophunzira za ntchito yawo. Iwo anati patha zaka 27 kuchokera pomwe sukulu ya ukachenjedeyi inayamba kugwira ntchito ndi anthu a mderali komwe ophuzira ake amakakhalako kwa sabata kuphunzira moyo wa anthu komanso kuchita kafukufuku wosiyanasiyana. “Talandira katundu watsopano kuchokera ku boma choncho tinawona kuti katunduyi yemwe timagwiritsa ntchito kale koma ndi wabwinobwino tizapereke kunoko kwa anthu omwe takhala tikugwirako ntchito kwa zaka 27 osati kuzangowapempha kuti tizachiteko research ndi zina basi ayi koma nafenso tiwathandize ndi zomwe tili nazo,” aantero Dr. Mipando. Iwo apempha makampani ndi mabungwe ena kuti awathandize kukonzetsa katundu yemwe anali woonongeka ndipo akufunitsitsa ataperekanso ku sukulu zina kuti athandizire ophunzira kulimbikira maphunziro. Sukulu zomwe zalandira zipangizozi ndi za Mikombe, Miwawe komanso Lungwena zomwe zikupezeka mu zone ya St. Joseph mdera la mfumu yaikulu Namabvi m’bomalo. Dr. Mipando: Tipitiriza kuthandiza Polankhulapo m’modzi mwa akuluakulu a kuofesi yoona za maphunziro m’bomalo a Noel Mzunga anati thandizoli lithandiza kuchepetsa mavuto a kusiyira sukulu panjira mderali. “Ndife okondwa kwambiri ndi thandizoli. M’buyomu ana amalembera mayeso pansi zomwe ndi zomvetsa chisoni kwambiri. Ana amasiya sukulu chifukwa amawona kuti akapita ku sukulu akakhala pansi pomwe kunyumbanso amakhala pansi ndiye zomwe talandirazi zikhala chilimbikitso kwa anawa,” anatero a Mzunga. Iwo apempha aphunzitsi, ophunzira, makolo komanso anthu okhala mmidzi yozungulira sukuluzi kuti atenge gawo posamalira katunduyu. Kupatula mipando ndi matebulo zomwe zaperekedwa kwa ophuzira, College of Medicine yaperekanso mipando ndi tebulo zapamwamba za mu ofesi ya mphunzitsi wamkulu komanso ofesi ya aphunzitsi ayikamo mipando yokwana 15 pa sukulu iliyonse mwa sukulu zitatuzi.",https://www.radiomaria.mw/com-ipereka-mipando-matembulo-563-msukulu-zitatu-ku-mangochi/,"October 24, 2019",Izahaki Mwacha
M’malawi Mulibe Ebola-Unduna,"Kafukufuku yemwe akatswiri a za chipatala m’dziko la South Africa achita, watsikimiza kuti munthu wa m’boma la Karonga amene wamwalira atadwala matenda ofanana ndi Ebola samadwala matendawa. Chikalata chomwe unduna wa zaumoyo watulutsa lachiwiri, chatsikimizira a Malawi kuti asakhale ndi nkhawa chifukwa padakali pano, mdziko muno mulibe nthenda-yi. Masiku apitawa nkhawa inakula mdziko muno pamene mkulu wina wa m’boma la Karonga anamugoneka pa chipatala chachikulu cha bomalo yemwe anali ndi zizindikiro zina za nthendayi. Mkuluyu wamwalira lachiwiri lapitali ndipo wayikidwa m’manda usiku wa tsiku lomweli ndi a zachipatala okhaokha omwe anavala zozitetezera zomwe ena anayamba kuganiza kuti mkuluyu wafa ndi ebola. Padakalipano unduna wa zaumoyo wapempha a Malawi kuti akhale mtima pansi kaamba koti kafukufuku yemwe bungwe la National Institute of Communicable Diseases lachita, wasonyeza kuti nthenda yomwe amadwala mkuluyu si Ebola. Chikalatachi chomwe wasayina ndi mlembi wamkulu mu unduna wa zaumoyo Dr. Dan Namalika chati nkhani za zaumoyo zimayendetsa mwachinsinsi kaamba koti zimakhudza ufulu wa anthu. Iwo ati apitilira kukhwimitsa chitetezo komanso kuteteza anthu ku nthendayi.",https://www.radiomaria.mw/mmalawi-mulibe-ebola-unduna/,"October 23, 2019",Izahaki Mwacha
Madalaivala a Truck Awonjezeredwa Malipiro,"Madalaivala a Truck omwe amanyanyala ntchito alengeza kuti ayambiranso ntchito chifukwa boma lalonjeza kuti lithandiza pa madandaulo awo. Zinali chonchi nthawi ya sitirakayo, Ma truck tayimitsidwa mbali mwa nsewu ku Blantyre mu nsewu wa Blantyre Lunzu M’modzi wa akulu-akulu a Truck Drivers Association a Masautso Chagomerana wauza mtolankhani wathu pambuyo pa nsonkhanowu omwe unachitikira kulikulu la boma ku Capital Hill mu m’dzinda wa Lilongwe  kuti ngakhale siokhutira kwenikweni ndi panganolo, iwo akonza kuti ayambirenso kugwira ntchito pofuna kubweretsa mtendere mdziko muno ndipo wapempha madalaivala onse kuti abwerere ku ntchito mwa mtendere. Wachiwiri kwa nduna ya za mtengatenga a Charles Mchacha komanso akulu-akulu a makampani a ma Truck komanso ochokera ku nthambi ya apolisi, anali nawo pa nsonkhano-wu. “Zatheka asuntha minimum wage kuchoka pa 25 000 kufika pa 60 000 koma pali nkhani zambiri zoti tikambirana mu sabata ziwiri zikudzazi. Tachita izi kuti tingobweretsa mtendere mdziko muno,” anatero a Chagomerana. Iwo ati akukhulupilira kuti kutsogoloku zinthu ziyenda mokomera onse. Mwazina madalaivalawa agwirizana ndi boma kuti ndalama zochulukitsitsa zomwe azilandira ndi 140, 000 kwacha ndipo wolandira ndalama zochepetsetsa izikhala 60, 000 kwacha.",https://www.radiomaria.mw/madalaivala-a-truck-awonjezeredwa-malipiro/,"October 23, 2019",Izahaki Mwacha
MAM Idzudzula ADUS Pophwanya Ufulu wa Maphunziro wa Ana,"Wolemba: Thokozani Chapola Bungwe lalikulu la chipembedzo cha chisilamu mdziko muno la Muslim Association Of Malawi ladzudzula mpingo wa Anglican mu dayosizi ya Uppershire kuti ukuphwanya ufulu wamaphunziro kwa ophunzira a msukulu za pulayimale komanso sekondale za M’manga m’boma la Balaka. M’neneri wa bungwe lomwe lomwe limawona za chovala cha Hijab ku Muslim Association of Malawi Abdul-Salaam Fadweck wanena izi potsatira kutsekedwa kwa sukuluzi zomwe ndi za mpingo wa Anglican kamba ka kusamvana ndi anthu, pamene mpingowu unayika lamulo lakuti pasapezeke mwana wovala chovala cha Hijab nthawi ya maphunziro mu sukuluzi. Sukuluzi zakhala zili zotseka kwa sabata zoposa zitatu, ndipo malinga ndi a Fadweck zimenezi zikupereka chiopsezo kuufulu wa maphunziro kwa ophunzira pa sukuluzi. “Pomwe ndikunena pano sukuluyi ndi yotseka kwa sabata zoposa zitatu tsopano zomwe sizoyenera kwa mwana wa sukulu poganiziranso kuti ena mwa iwo akuyembekezeka kulemba mayeso a Standade 8,” anatero a Fadweck. Iwo ati mdziko muno palibe amene ali ndi ufulu wotseka sukulu kupatula unduna wa zamaphunziro wokha basi ndipo apempha mpingo wa Anglican kuti utsekule sukuluyi msanga. “Sukulu imeneyi imathandizidwa ndi boma, aphunzitsi amalandira ndalama za ku boma zomwe zikutanthauza kuti misonkho yathunso ikumapita ku sukulu imeneyi. Pakafunika ntchito zachitukuko kaya kumanga makalasi makolo amathandizira ndipo ambiri mwa iwo amapita atavala hijab. Ndiye amalora bwanji kholo kukagwira ntchito atavala hijab koma kumukanira mwana wake kulowa mkalasi atavala hijab?” anadabwa motero a Fadweck. Mkulu woyendetsa ntchito za maphunziro mu dayosizi ya Uppershire ya mpingo wa Anglican, Canon Jailosi anakana kulankhulapo kanthu pa nkhani-yi. Ndipo padakalipano unduna wa zamaphunziro sunanenebe za tsogolo la maphunziro pa sukulupa pomwe ikupitilira kukhala yotseka.",https://www.radiomaria.mw/mam-idzudzula-adus-pophwanya-ufulu-wa-maphunziro-wa-ana/,"October 23, 2019",Izahaki Mwacha
Mphepo Isasula Denga la Mdinde CDSS ku Mangochi,"Wolemba: Thokozani Chapola Mphepo ya mphamvu yachotsa denga la sukulu ya sekondale yoyendera ya Mdinde m’boma la Mangochi. Mphunzitsi wa mkulu pasukulupo Witness Gomera anati mphepo-yi yasasula denga la makalasi awiri kuphatikiza ponyumba yogona atsikana yomwe ili pa sukulupo. Mdinde CDSS ndi sukulu yokhayo ya sekondale mdera la ku mvuma kwa boma la Mangochi. Padakalipano Gomera wapempha anthu akufuna kwa bwino kuti athandize sukuluyo pobwezeretsa dengalo komanso katundu wina amene waonongeka pa sukulupo. “Mu hostel munali ana okwana 27 koma mu kalasi munalibe mwana aliyense chifukwa pa nthawiyo anali ataweruka kale. Ndikupempha kuti anthu atithandize kuti makalasiwa ayikidwe denga kuti ana apitirize kuphunzira mosavuta,” anatero a Gomera. Polankhulapo m’modzi mwa ophunzira achitsikana omwe amagonera pa sukulu pomwepo Patricia William anati katundu wawo wambiri waonongeka ndi mvulayi ndipo akusowa thandizo. Makope athu anyowa moti stingakwanitsenso kuggwiritsa ntchito, mbale zasweka komanso zofunda zathu zawonongeka,” anatero Patricia. Patricia anati atsikana ambiri mderalo akuvutika kuti apeze maphunziro a sekondale kaamba koti akumayenda mtunda wautali kuti akapeze maphunzirowa. “Anthu ambiri amachoka kutali. Ena amachoka ku Ngapani komwe ndi mwina ma kilometer 80, ena kwa Maleta ena kwa Luwalika, Kwitunji ndi madera ena zomwe zimachititsa kuti atsikana ambiri sukulu asamalize sukulu komanso amajomba chifukwa amatopa ndi kutalika kwa mtunda,” anatero Patricia. Iye wapempha boma kluti liganizire zomanga mahostel pa sukuluyi kuti atsikana ambiri azigonera pompo kaamba koti nyumba yomwe ilipo padakalipano mumagona atsikana okwana 30 okha omwe ati amakhalamo mothithikana.",https://www.radiomaria.mw/mphepo-isasula-denga-la-mdinde-cdss-ku-mangochi/,"October 23, 2019",Izahaki Mwacha
Anthu Ayamba Kuponya Voti Mdziko la Botswana,"Wolemba: Thokozani Chapola Anthu a mdziko la Botswana kuyipa pamzere kukaponya voti yawo Anthu a m’dziko la Botswana ayamba lero kuponya voti yosankha m’tsogoleri wa dziko komanso a phungu akunyumba ya malamulo. Malinga ndi malipoti a BBC aka ndikoyamba kuti anthu a m’dzikomo achite chisankhochi chilandilireni ufulu odzilamulira m’chaka cha 1966. Anthu pafupifupi 900, 000 ndi omwe akuyembekezeka kuti aponye nawo voti-yi. Zipani ziwiri za Botswana Democratic Party (BDP) chomwe ndi cholamula ndi chipani chotsutsa cha Umbrella for Democratic Change (UDC) ndi zomwe zikupikitsana pa chisankhochi. Mwa zina chipani chotsutsa cha UDC chati chili ndi chikhulupiliro chonse kuti chipambana pa chisankhochi,  kaamba koti Manifesto ake akukamba zodzapereka mwayi wa ntchito kwa anthu 100, 000 chikapambana pa chisankhochi. Malipoti amasonyeza kuti mwa anthu 2.2 Million omwe ali m’dziko-mo 20% ndi anthu omwe sali pa ntchito. Dziko la Botswana ndi limodzi mwa maiko ochita bwino m’mayiko a muno mu Africa kaamba ka malonda a m’nyanga ya njovu, kudzaso miyala ya mtengo wapatali ya mtundu wa Diamond.",https://www.radiomaria.mw/anthu-ayamba-kuponya-voti-mdziko-la-botswana/,"October 23, 2019",Izahaki Mwacha
Msusa Alimbikitsa Akhristu Kulemekeza Masacrament,"Wolemba Richard Makombe Msusa: Mabanja sakuchedwa kutha Akibishop Thomas Luke Msusa wa akidayosizi ya Blantyre wapempha akhristu  kuti akhale  okonda kusunga ma sacrament. Akibishop Msusa amayankhula izi lamulungu pa mwambo wa chibalalaitso cha mpingo omwe unachitikira ku  St. Pius Parish mu akidayosizi ya Blanytre . Bishop Msusa wati nkofunika kuti akhristu akhale olemekeza komanso kusunga bwino ma sacrament makamaka sacrament la ukwati. ‘’Ndizodandaulitsa kuona kuti tikadalitsa ukwati koma pakangotha chaka chimodzi uona kuti ukwati uja watha, choncho sibwino,’’ anatero bishop Msusa. Bishop Msusa anatengerapo anathokoza parish ya St Pius kamba kokhala parish ya chitsanzo povomera kuchititsa mwambo wa chaka achino wa chaka cha chibalalitso. “Ndithokoze akhristu komanso ansembe onse popemphelera mwambowu kuti ukhale opambana,” anatero Akibishop Msusa. Chaka ndi chaka mpingo wa katolika umachititsa mwambo wa chibalalitso cha mpingo omwe cholinga chake ndikufunakupeza thandizo la ndalama zothandizira kukulitsa mpingowu pa dziko lonse.",https://www.radiomaria.mw/msusa-alimbikitsa-akhristu-kulemekeza-masacrament/,"October 21, 2019",Izahaki Mwacha
Mangochi Diocese Yasankha Ma Sub-Parish 6,"Wolemba: Thokozani Chapola Episkopi wa dayosizi ya Mangochi ambuye MONTFORT STIMA lamulungu, alengeza kuti asankha tchalitchi zisanu ndi imodzi za mu dayosiziyi kukhala ma Sub-Parish. Bishop Stima: Sub-Parish yomwe izichita bwino tiyikweza kukhala parishi Matchalitchiwa ndi a KANONO ya Phalula parish, CHIYENDAUSIKU ya Balaka parish, PHIMBI ya Utale 1 parish, MPIRISI ya Utale 2 parishi, MASE ya Mangochi parish komanso MKWEPERE ya ku Mpiri parish. Ambuye STIMA ati zimenezi zachitika kutsatira kukula kwa mpingo mu dayosiziyo ndipo ati apereka ndondomeko zoti tchalitchizi zikakwaniritsa zikwezedwe kukhala ma parish. “Azipikisana okha okha ndipo potengera sub parishi yomwe ikuchita bwino imeneyo izikwezedwa kukhala parishi choncho akuyenera alimbikire koposa,” anatero Ambuye Stima. Malinga ndi Ambuye Stima ma sub-parishiwa muzichitika miyambo ikuluikulu ya mu mpingo komanso kupereka ma sacramenti osiyanasiyana. Polankhulapo bambo mfumu a parishi ya Balaka bambo Louis Mkukumira ati zimenezi zithandiza kuti anthu amuparishiyo azilandira ma sacrament mosavuta. “Ntchito yopereka masacrament ipepuka chifukwa zambiri zizichitikira ku sub parish imeneyi kusiyana ndi kuti onse azizadzana kuno monga amachitira kale,” anatero bambo Mkukumira.",https://www.radiomaria.mw/mangochi-diocese-yasankha-ma-sub-parish-6/,"October 21, 2019",Izahaki Mwacha
Oyendetsa Truck Akuchita Sitiraka,"Wolemba: Thokozani Chapola Oyendetsa galimoto ngati izi akufuna azilipidwa 500 000 kwacha Oyendetsa ma galimoto za mtundu wa TRUCK lero ayamba kunyanyala ntchito ati kaamba kakuchepa kwa malipiro a ntchito yawo. Malinga ndi mtolankhani wathu amene anayankhula ndi m’modzi wa madalaivala-wa, kunyanyala ntchitoku kukuchitika m’madera onse olowera ndi kutulukira m’dziko lino monga ku KARONGA, MCHINJI ndi MWANZA komanso ku BLANTYRE ndi ku KANENGO mu m’zinda wa LILONGWE. Mmodzi mwa atsogoleri a madalaivalawa Masautso Chagomerana wati amalandira ndalama zochepa poyerekeza ndi ndalama zomwe madalaivala anzawo ammaiko ena mchigawo cha SADC amalandira. “Tinapempha mabwana athu kuti atiwonjezere ndalama ndi zina zokhudza ntchito koma sizinasinthe. Tinalemba makalata ku unduna koma mpaka pano palibe yankho limene tikulandira,” anatero a Chagomerana. Iwo ati akufunitsitsa kuti madalaivalawa adzilandira ndalama kuyambira 400, 000 kwacha mpaka 500, 000 kwacha kaamba koti padakali pano ena mwa iwo amalandira ndalama ysapyola 50,000 kwacha. Madalaivalawa ati achita sitirakayi kufikira boma lizalowelerepo pa nkhaniyi.",https://www.radiomaria.mw/oyendetsa-truck-akuchita-sitiraka/,"October 21, 2019",Izahaki Mwacha
Papa Wayamikira Bungwe Lowona Zapamadzi Kamba Kofalitsa Mthenga Wabwino,"Wolemba: Thokozani Chapola Papa Francisko M’tsogoleri wa mpingo wakatolika pa dziko lonse PAPA FRANCISCO lolemba wayamikira bungwe la INTERNATIONAL MARITIME ASSOCIATION kamba kodzipereka pofalitsa uthenga wabwino kwa anthu okhala mu nyanja zikuzikulu pa dziko lonse. Papa walankhula izi kudzera mu uthenga wpakanena umene watumizira mamemba a bungweli omwe ali mkati kuchita msonkhano wawo wa nambala khumi ndi chimodzi (11) m’dziko la TAIWAN. Muuthenga-wo m’tsogoleri wa mpingo wakatolika-yu PAPA FRANCISCO wafuniranso zabwino mamembala a bungwe-li ndikuwalimbikitsa kuti asatope koma kudzipereka pa ntchito zawo ndi cholinga choti anthu onse okhala ku madera a ku nyanjadzi azitha kupeza uthenga wabwino mosavuta. Bungwe la INTERNATIONAL MARITIME ASSOCIATION analikhadzikitsa m’chaka cha 1969  ndi cholinga choti lidzithandiza kufalitsa uthenga wabwino kwa anthu okhala m’madera a ku nyanja zikuluzikulu pa dziko lonse, moti mwa zina ku msonkhanowu awunikira momwe bungwe-li lagwilira ntchito zake mu zaka 50 zapitazi. Msonkhano-wu wayamba lero pa 21 ndipo udzatha pa                                        25 OCTOBER 2019.",https://www.radiomaria.mw/papa-wayamikira-bungwe-lowona-zapamadzi-kamba-kofalitsa-mthenga-wabwino/,"October 21, 2019",Izahaki Mwacha
Ngongole Imadzetsa Mavuto-Dr. Mlonya,"Wolemba: Thokozani Chapola Ophunzira aphunziro la POLITICAL SCIENCE ku SUKULU ya CHANCELLOR ku ZOMBA awazindikilitsa zakuyipa kodalira ngongole pakati pa achinyamata. RODRICK MULONYA ndi yemwe walankhula izi kwa ophunzira-wa ngati GUEST SPEAKER pa nkumano umene unakonzedwa ndi bungwe la MALAWI ECONOMIC JUSTICE NETWORK- MEJN pofuna kuwadzindikilitsa zakuyipa kodalira ngongole pakati pa achinyamata. Pamenepa DR. MULONYA athandiza ophunzirwa kuti asamadalire kubwereka zinthu popedza ngongole imabweretsa zovuta zambiri pachitukuko cha achinyamata. “Ngongole siyabwino. Mukatenga ngongole kamodzi mumafuna muzingotengabe. Ofunika kutenga ngongole pomangira zinthu zoti ziziipezetsa kanthu osatenga ngongole chifukwa choti tikufuna kudya ayi,” anatero Dr. Mlonya. Poyankhulanso m’modzi mwa ophunzira-wa KETTIE NKANDAWIRE wati pa nkumano-wu wathandiza ophunzirawa kumvetsa bwino zambiri zokhudza ngongole. “Afotokoza momveka bwino kwambiri ndipo atisintha maganizidwe athu. Panopa ndife osinthika kwambiri,” anatero Mkandawire.",https://www.radiomaria.mw/ngongole-imadzetsa-mavuto-dr-mlonya/,"October 21, 2019",Izahaki Mwacha
Abwenzi Alonjeza Kuthandiza Radio Maria mu Nthawi ya Mariatona,"Wolemba Richard Makombe Abwenzi  a Radio Maria  mu Akidayosizi ya Blantyre ati ndiokonzeka kuthandiza wayilesiyi mu nthawi ino ya Mariatona kuti ikwanitse kupeza ndalama zomangira studio yayingono mu mzinda wa Mzuzu. Wapa mpando wa Abwenzi a Radio Maria mu Akidayosizi ya Blantyre a James Ngomba awuza Radio Maria kuti gulu lawo ndilokonzeka kuonesetsa kuti mu nthawin ya Mariatona wa October Radio Maria ipeze ndalama zokwanira kuti cholinga cha wayilesiyi chikwaniritsidwe. “Radio Maria imadalira thandizo kuchokera kwa anthu komanso akhristu eni ake choncho ife ngati abwenzi tikuyenera kukhala patsogolo kuthamanga ndi amayi Maria pofuna kupeza thandizo loyenera kuti lithandize wayilesiyi”anatero a Ngomba. A Ngomba ati ayesetsa kufikira anthu ambiri kuti atahandize wayilesiyi komanso kuonesetsa kuti katundu monga ma booklet a Radio Maria afika kwa anthu ochuluka kuti akwanitse kuthandiza mu nyengo  ya Mariatona. Mariatona inayamba pa 13 October ndipo ikuyembekezeka kufika kumapeto pa 8 December 2019,ndipo wayilesiyi ikuyembekezeka kupeza ndalama zokwana 15 million kwacha.",https://www.radiomaria.mw/abwenzi-alonjeza-kuthandiza-radio-maria-mu-nthawi-ya-mariatona/,"October 18, 2019",Izahaki Mwacha
Mvula Yamphamvu Yapha Anthu 28 ku Ghana,"Wolemba: Sylvester Kasitomu Anthu pafupifupi 28 afa ndipo ena avulala modetsa nkhawa kaamba ka mvula yamphanvu yomwe yakhala ikuvumba kwa masiku asanu ndi atatu mdziko la Ghana. Malipoti awailesi ya BBC ati nyumba zoposa 1 thousand zagwetsedwa ndipo anthu oposa 140 akusowa pokhala, pali chiyembekezo choti anthu omwe ati akhudzidwe ndi vutoli chitha kukwera kaamba koti padakali pano mvulayi idakapitilira kugwa mdzikolo. Polankhulapo mneneri mu unduna owona za ngozi zogwa mwadzidzidzi mdzikolo george ayisi wati unduna wao ukuyesetsa kuchitapo kanthu anthu omwe akuvutika ndi madzi osefukira mdzikolo apeze pokhala komanso chakudya ndipo apempha wazina anthu akufuna kwabwino kuti athandize anthu okhudzidwawa. Anthu ena omwe nyumba zawo zagwa ndi madzi osefukirawa akukhala matchalitchi komanso m’masukulu omwe ali nawo pafupi mdzikolo.",https://www.radiomaria.mw/mvula-yamphamvu-yapha-anthu-28-ku-ghana/,"October 18, 2019",Izahaki Mwacha
Dziko la Scotland Layamikira Ubale Wake ndi Malawi,"Wolemba: Sylvester Kasitomu Mmodzi mwa akuluakulu oyang’anira zitukuko za dziko lino mmaiko ena a Nicole Cogan lachinayi   wayamikira ubale wabwino omwe ulipo pakati pa dziko la Scotland ndi dziko la Malawi. A Nicole Cogan amalankhula izi Lilongwe pa msonkhano wa pachaka wa bungwe la Malawi-Scotland Partnership MASP. Iye wati kudzera ku bungweli maiko awiriwa akupindula kwambiri pa zitukuko zomwe zikufikira anthu ochuluka komanso kulimbikirtsa ubale wabwino pakati pa maikowa. Polankhulapo modzi mwa akuluakulu kuunduna owona zachuma a Peter Simbani omwenso anali mlendo olemekezeka pa mwambowu anati boma ndi lokhutira ndi ntchito yabwino yomwe boma la Scotland likugwira mdziko muno maka pothandiza dziko lino kudzera mu bungwe la MASP. “Kwa iwo amene akulandila ndalama kuchokera mdziko la scotiland akuyenera kukhala okhulupirika podziwa komanso kunena kuchuluka kwa ndalama zomwe zabwera kuno ku Malawi,” antero Simbani. M’mawu ake mkulu wa board ya MASP mdziko muno Dr Annie Phoya anati ayaetsetsa kumagwiritsa bwino ntchito ndalama zomwe dziko lino likulandila kuchokera mdziko la Scotland pofuna kuti pasakhale kukaikiridwa kulikonse komanso kupitsa ubalewu patsogolo. “Anthu amene alandila ndalalma kuchokera ku scotiland kuti agwirire ntchitoyi akuyigwira mwaukadaulo komanso mooneka kuti pasakhale katangale,” anatero Dr. Phoya. Ubale wa maiko a Scotland ndi malawi wakhala ukulimbikitsidwa kuchokera pomwe Dr. David Livingstone anafika mdziko muno zaka 150 zapitazo.",https://www.radiomaria.mw/dziko-la-scotland-layamikira-ubale-wake-ndi-malawi/,"October 18, 2019",Izahaki Mwacha
Apolisi Akusasaka Opha Mkazi Wake Wakale,"Wolemba: Sylvester Kasitomu Chigalu: mayiyo amakana kuti abwelerane Apolisi ku Ntcheu akusakasaka mkulu wina amene wapha yemwe anali mkazi wake kaamba kokana kuti abwelerane pa ubwenzi. Mneneri wa apolisi mbomalo Hastings Chigalu wati mamunayo ndi Ndaipa Odala ndipo mayiyo ndi Idesi Lyson wa zaka 19. Chigalu wati awiriwa anali pa ubwenzi ndipo anapatsana pathupi koma mamunayo anakana kuti mimbayo siyake. “Kwa nthawi yonseyi mayiwa akhala akuvutika okha ndi mwanayi kufikia sabata latha pomwe bamboyu anayamba kuzachonderera kuti abwerere pa banja ndi malemuwa. Malemuwa atakana zobwerera pa banja ndi oganiziridwawa zinawakwiyitsa ndipo anaganiza zowadikirira panjira pomwe malemuwa amyenda mu nsewu wina ndikuwabaya ndipo anafera pamalo amwewo,” anatero Chigalu. Malipoti akuchipatala atsimikiza za imfayi ndipo ati mayiyu wafa kaamba kotaya magazi ambiri.",https://www.radiomaria.mw/apolisi-akusasaka-opha-mkazi-wake-wakale/,"October 18, 2019",Izahaki Mwacha
Boma Lilangiza Alimi Kulima Mbewu Zakasakaniza,"Wolemba: Sylvester Kasitomu Boma lalangiza alimi kuti ayambe kuchita ulimi wa kasanikaniza pofuna kuthana ndi mavuto odza kamba ka kusintha kwa nyengo. Nankhumwa: Alimi asamangodalira kulima chimanga basi Nduna ya zaulimi, ulimi wa mthilira ndi chitukuko cha madzi a Kondwani Nankhumwa amayankhula lachitatu pa mwambo wa chaka chino okumbukira chakudya pa dziko lonse amwe unachitikira kwa Bvumbwe m’boma la Thyolo. Iwo ati unduna wawo waika ndondomeko zapadera zowafikira alimi pa mbeu zoyenera zomwe akuyenera kulima potengera ndi madera awo padakalipano pomwe mvula ikugwa mwa njomba kaamba ka kusintha kwa nyengo. “Choyambirira tikulimbikitsa alimi kuti asamngodalira mbewu monga ngati chimanga chokha zithanso kulima mbewu zina monga chinangwa kapena ntedza zomwe zimabereka ngakhale mvula yochepa,” anatero Nankhumwa. Polankhulapo mthumwi ya bungwe la food and agriculture organization mdziko lino ku bungwe la mmaiko onse Dr. Zijune Cheign wati wokhutira momwe boma lamalawi likuchitira pankhani za chakudya. Mwazina iwo ati ngakhale izi ziri chomwechi pakufunika kuchitapo kanthu maka pakasungidwe ka chakuya komanso kulimbikitsa zakudya za magulu. Mwambo wakumbukira chakudya wa chaka chino umachitika pa mutu woti machitidwe athu, tsogolo lathu, zakudya zopatsa nthanzi, fuko lopanda njala.",https://www.radiomaria.mw/boma-lilangiza-alimi-kulima-mbewu-zakasakaniza/,"October 18, 2019",Izahaki Mwacha
Phungu Adandaula ndi Kuchepa kwa Ndalama Zokonzera Miseu ya Mmizinda,"Wolemba: Sylvester Kasitomu Jiya: Misewu yambiri ikufunika kukonzedwa Phungu wa dera la pakati mu mzinda wa Lilongwe Alfred Jiya wadandaula ndi kuchepetsedwa kwa ndalama zokonzera miseu ya m’mizinda ya dziko lino. Phungu-yu wati ndondomeko ya za chuma ya 2019 mpaka 2020, boma laika padera ndalama zokwana 2.2 billion kwacha kuti zigwire ntchito yokonza misewu ya m’mizinda ya Lilongwe, Blantyre, Zomba komanso Mzuzu zomwe wati ndi zochepa poyerekeza ndi mmene ntchito yomanga misewu imakhalira. Iwo ati ndi ntchito ya iwo monga aphungu kuonetsetsa kuti chaka ndi chaka pasakhale mavuto monga miseu ya mmizinda yomwe ndiyofunika kwambiri ndipo sikufunika kukhala yoonongeka. “Pali miseu yambiri yoti simadusika nthawi ya mvula  monga nseu wa masafu kupita pa zebra komanso wakumagwero kufika ku 23 ndi ina yambiri miseu yi  ikufuna kukonzedwanso nde ngati achepetsa ndalama nde kuti akunena kuti miseu ikhalebe yoonongeka zomwe ndizokhudza kwambiri,” anatero Jiya. Mwazina iwo ati ngati boma silichitapo ayesetsa kupeza njira yolikakamiza kuti lithandizepo poonetsetsa kuti misewuyi yakonzedwa nyengo ya budgetiyi isanadutse.",https://www.radiomaria.mw/phungu-adandaula-ndi-kuchepa-kwa-ndalama-zokonzera-miseu-ya-mmizinda/,"October 16, 2019",Izahaki Mwacha
Papa Wapempha Akhristu Adzipereke Pantchito Yofalitsa Uthenga Wabwino,"Wolemba: Sylvester Kasitomu Mtsogoleri wa mpingo wa katolika pa dziko lonse papa Franscisco wapempha akhristu kupitiriza kusaopa pamene akufuna kulalika za uthenga wa Wabwino. Papa walankhula izi lero kwa anthu omwe anasonkhana pa bwalo la St. Peters Square ku likulu la mpingowu ku Vatican. Iye wati masiku ano anthu akumachita mantha komanso manyazi akafuna kulalika za Mulungu zomwe wati zimaonetsa chikhristu chosalimba. Pamenepa mtsogoleri wa mpingo wakatolikayu walimbikitsa akhristu kuti adzitengera chitsanzo chabwino cha Paulo Woyera, yemwe kaamba kachikhulupiliro samaopa kutchula dzina la Ambuye kwa mitundu yonse.",https://www.radiomaria.mw/papa-wapempha-akhristu-adzipereke-pantchito-yofalitsa-uthenga-wabwino/,"October 16, 2019",Izahaki Mwacha
CCJP ikuyembekezeka kumanga ma sikimu awiri m’boma la Ntcheu,"Wolemba: Glory Kondowe Bungwe la chilungamo ndi mtendere mu Diocese ya Dedza lati anthu ali ndi ufulu opeza zakudya mosavutikira. Mkulu wa ku ofesiyi a Lawrence Puliti ndi omwe amalankhula izi pamene bungwe lawo likumanga malo aulimi wa m’thilira  m’dera la mfumu yayikulu Champiti m’boma la Ntcheu. A Puliti ati malo a m’thilira amene akumangidwa-wo sapindulira akatolika okha choncho akhazikitsa komiti yomwe idziyang’anira ntchito ya kumalowa yomwe muli anthu ena amene asali akatolika. “Ifeyo abungwe la chilungamo ndi mtendere takhala tikulimbikitsa ma ufulu osiyana-siyana monga Right to Food choncho tinachiona cha nzeru kuti tikhazikitse puloject imeneyi yomwe ithandize pankhani yoonetsetsa kuti mdziko muno muli chakudya chokwanira,” anatero Puliti. Iwo ati akuyembekezeka kumanga ma sikimu awiri mderali omwe agwiritse ntchito ndalama zokwana K78 Million zomwe apatsidwe ndi a bungwe la ma Episcopi a mdziko la germany lotchedwa Miserio.",https://www.radiomaria.mw/ccjp-ikuyembekezeka-kumanga-ma-sikimu-awiri-mboma-la-ntcheu/,"October 16, 2019",Izahaki Mwacha
Chikalimba Watsutsa Zoti Sakuchita Chitukuko,Chikalimba: Sindikusiyani mpaka 2024,https://www.radiomaria.mw/chikalimba-watsutsa-zoti-sakuchita-chitukuko/,"October 16, 2019",Izahaki Mwacha
Magufuli Wati Chiwerengero Cha Atsikana Otenga Mimba Chakwera Kwambiri Ku Tanzania,"Wolemba: Sylvester Kasitomu Wauza apolisi amange aliyense opeereka mimba kwa atsikana apasukulu-Magufuli President wa dziko la Tanzania a John Pombe Magufuli wati ndi wokhudzidwa kaamba kakukula kwa chiwerengero cha atsikana omwe akutenga pathupi ali pa sukulu chomwe akuti chafika pa 2 hundred 29 mu chigawo chimodzi chokha cha dzikolo. President Magufuli wati ndi zomvetsa chisoni kwambiri kuti azibambo ena sakuona kufunika kolimbikitsa maphunziro a tsikana mdzikolo ndipo mmalo mwake akukhala patsogolo powononga tsogolo lawo. Malinga ndi BBC, Magufuli wadzudzula azibambo omwe akupezeka  ku chigawo cha kuzambwe kwa dzikolo kuti ndi omwe akukhala patsogolo kwambiri kumagonana ndi ansungwana omwe ali msukulu zosiyanasiayana mdzikolo. Pamenepa President Magufuli walamula asilikali adzikolo kuti amange azibambo onse omwe apezeke olakwa popereka mimba kwa atsikana apasakulu. Dziko la Tanzania limapereka maphunziro aulere kwa atsikana opezeka msukulu zosiyanasiayana mdzikolo.",https://www.radiomaria.mw/magufuli-wati-chiwerengero-cha-atsikana-otenga-mimba-chakwera-kwambiri-ku-tanzania/,"October 15, 2019",Izahaki Mwacha
Word Bank Yapempha Mgwirizano Wa Mabungwe Akunja Potukula Malawi,"Wolemba: Sylvester Kasitomu Bank yaikulu pa dziko lonse (World Bank) lachiwiri yapempha   mabungwe komanso maiko omwe   amathandiza dziko lino kuti azigwilira ntchito zawo limodzi ati pofuna kuti dziko lino litukuke. Mkulu wa Banki-yi m’dziko muno a Greg Tomin alankhula izi ku Lilongwe pa mkumano wamaiko komanso mabungwe omwe amathandiza dziko lino pa chitukuko womwe anali nawo mu m’zinda-wu. Iye wati pofuna kuti dziko lino litukuke anthu omwe amathandiza dziko lino akuyenera kugwirana manja kuti ntchitoyi ikhale yopepuka. Polankhulapo m’modzi mwa akuluakulu a kuofesi yoona za chuma mdziko muno  (Secretary To The Treasury) a Cliff Chiunda anati mikumano ngati iyi ndiyothandiza kwambiri pachitukuko cha dziko lino. “Tikukumana ndi maiko komanso mabungwe omwe amathandiza dziko lino pankhani zoyendetsa ma puloject achitukuko mu njira zosiyana siyana kuti atithandize ndi ndalama zoyendetsera ma pulojecti-wa,” anatero a Chiunda. Kunsonkhanowu kunakumana nthumwi zochokera ku banki-yi komanso abwenzi adziko lino akumayiko akunja omwe akumana ndi boma la dziko lino ndi kukambirana njira zomwe zingathandize pa ntchito yosaka ndalama zoyendetsera ma puloject a chitukuko mdziko muno.",https://www.radiomaria.mw/word-bank-yapempha-mgwirizano-wa-mabungwe-akunja-potukula-malawi/,"October 15, 2019",Izahaki Mwacha
Kanengo Parish Yayimitsa Maulendo Onse a Kunyanja,"Wolemba: Thokozani Chapola  Parish ya St. Francis Kanengo mu arch-diocese ya Lilongwe yayamba yaletsa maulendo onse a mabungwe a ku parish-yi opita ku nyanja, potsatira imfa yomira m’madzi ya m’modzi mwa achinyamata mu parish-yi. Wapampando wa parishiyi mayi Chrissy Madeya alengeza za kusinthaku pa mwambo wa nsembe ya ukaristia lamulungu lapitali. Iwo ati achita izi kuti ayambe afufuza kaye ndi kupeza njira zokhazikika zothetsera ngozi za mtunduwu ku parishiyo. Pamenepa mayi Madeya alangiza magulu ndi mabungwe onse a mu parishiyi kuti ayambe ayimitsa kaye maulendo onse omwe anakonzedwa okhudza ku nyanja. Nkhaniyi ati siyinasangalatse akhristu ena a mparishiyi poganizira kuti ena anali atayamba kale kukonzekera maulendo awo opitanso kunyanja m’masiku akubwerawa chakachi chisanathe. Loweruka lapitali, achinyamata a mphakati wa 9B ku parishiyi anapita kunyanja m’boma la Salima kukasangalala ngati imodzi mwa zinthu zomwe anakonza kuti zichitike mchakachi. Achinyamatawa anazindikira kuti mmodzi mwa iwo wamira pa nthawi imene amanyamuka kuti adzibwelera ndipo mnyamatayu ati anamupeza atafa kale mmadzimo. Malinga ndi zomwe achinyamatawa afotokozera Radio Maria Malawi, malemuyu analedzera kwambiri ndipo kenako analowa mmadzi kuti asambire ndipo ndi pomwe anamira ndi kufa.",https://www.radiomaria.mw/kanengo-parish-yayimitsa-maulendo-onse-a-kunyanja/,"October 15, 2019",Izahaki Mwacha
Apolisi ku Ntcheu Ayamikira Mpingo wa Katolika,"Wolemba: Thokozani Chapola Apolisi m’boma la Ntcheu ayamikira mpingo wa katolika mu dayosizi ya Ntcheu potengapo gawo pothandiza kukweza ntchito za apolisi m’bomalo. Mneneri wa apolisi m’bomalo Sub Inspector Hestings Chigalu wanena izi pomwe bungwe la amayi a mu parish ya Ntcheu mu diocese ya Dedza linayitanitsa apolisi komanso achipatala ngati njira yophunzilira zina mwa zomwe akuyenera kuchita posamalira mabanja awo. Chigalu: Tiyamikire mpingo wa katolika ku Ntcheu parish Sub Inspector Chigalu ati mkumanowu wathandiza apolisiwa kufalitsa kwa anthu ntchito zomwe amagwira ndipo zithandizira kuchepetsa umbava, nkhanza komanso maukwati a ana achichepere m’bomalo. “Tiyamikire mpingo wa katolika ku parishi imeneyi ya Ntcheu. Pa tsiku limeneli tawaphunzitsa za mayendedwe abwino apansewu, kukakamiza ana kulowa m’banja, nkhanza kwa ana m’banja ndi zina zambiri powauza za udindo wawo pa zinthu zosiyanasiyana ngati mpingo,” anatero a Chigalu. M’modzi mwa apolisi kulankhula ndi amayi a ku parishi ya Ntcheu Iwo apempha mipingo ina kuti itengerepo chitsanza pa zomwe mpingowu mu parishiyi wachita ponena kuti ndi khumbo lawo kugwira ntchito ndi mipingo yonse mdziko muno. Wapampando wa bungwe la amayi ku parishi ya Ntcheu mu dayosizi ya Dedza, mayi Milliam Chikafa ati mkumanowu unali wopambana. “Tinawaitana kuti azatithandize pa nkhani za nkhanza za mbanja komanso maufulu a ana,” anatero mayi Chikafa. Iwo ati patsikulinso anayitana azachipatala kuti azathandize amayiwa za matenda monga khansa ya khomo la chiberekero, fistula komanso edzi.",https://www.radiomaria.mw/apolisi-ku-ntcheu-ayamikira-mpingo-wa-katolika/,"October 15, 2019",Izahaki Mwacha
Chisankho Chayambika Mdziko La Mozambique,"Wolemba: Thokozani Chapola President Nyusi kuponya voti yake Anthu a mdziko la Mozambique lero ayamba kuponya voti pofuna kusankha mtsogoleri wa dzikolo komanso aphungu a kunyumba ya malamulo. Malipoti a wailesi ya bbc ati anthu oposa 13 million ndi omwe ali ovomerezeka kuponya nawo votiyi. Mtsogoleri wa dzikolo Fillipe Nyusi yemwe akuyimira chipani cha FRELIMO chomwe chakhala chikulamulira dzikolo chitengereni ufulu wodzilamulira kuchoka ku dziko la Portugal mchaka cha 1975, akupikisana nawonso pa chisankhochi pomwe akufuna kuti asankhidwe kulowa teremu yake ya chiwiri pa udindowu. Malipoti ati gulu lomwe linali la nkhondo ndipo padakalipano linasanduka chipani chotsutsa cha RENAMO chadzudzula kale chipani cha FRELIMO kuti chikufuna kubera mavoti pa chisankhochi. Padakali pano president Nyusi wapempha anthu kuti apewe ziwawa pa chisankhochi.",https://www.radiomaria.mw/chisankho-chayambika-mdziko-la-mozambique/,"October 15, 2019",Izahaki Mwacha
Kenya Ikudikira South Africa Kuti Ipulumutse Anthu Omira Mu Indian Ocean,"Wolemba: Sylvester Kasitomu  Dziko la Kenya lati likudikira akatswiri osambira pamadzi a mdziko la South Africa omwe afike mdzikolo Lolemba kuzathandiza pa ntchito yosaka matupi a anthu awiri omwe afa atamira pa nyanja yaikulu ya Indian Ocean. Anthuwa ndi mayi komanso mwana wake wankazi ndipo anamira muyanjayi masiku apitawa galimoto yomwe anakwera itaphonya nseu ndi kulowa mu nyanjayi. Kanema oonetsa mmene ngoziyi yachitikira wakhala akuonetsedwa pa masamba a internet ndipo nthambi yoona za ngozi zogwa mwadzidzidzi mdziko la Kenya yati inalephera kupulumutsa komanso kupeza matupi a anthuwa kaamba kosowa zipangizo zokwanira zoti agwirire ntchitoyi. Nduna yofalitsa nkhani mdziko la Kenya Cyrus Oguna yati akatswiriwa alipo magulu awiri ena anafika mdzikolo lamulungu ndipo otsiriza akuyenera kufika mdzikolo lolemba kuti ayambe ntchito yosaka matupi a anthuwa. “Tikuyesesa kuchitapo kanthu kuti anthuwa apezeke ndipo akatswiriwa afika mdziko muno lero kuti ayambe ntchito yawo,” anatero a Oguna. Malipoti awilesi ya BBC ati nduna yoona za mayendedwe James Micharia yatsimikiza za nkhaniyi ndipo akatswiriwa ena afika kale mdzikolo ndipo ena akhala akufika posachedwapa mdzikolo.",https://www.radiomaria.mw/kenya-ikudikira-south-africa-kuti-ipulumutse-anthu-omira-mu-indian-ocean/,"October 7, 2019",Izahaki Mwacha
Papa Apempha Akhristu Apempherere Msonkhano wa ma Episcope ku Amazon,"Wolemba: Sylvester Kasitomu M’tsogoleri wa mpingo wa katolika pa dziko lonse Papa Francisko lamulungu wapempha akhristu a mpingo-wu pa dziko lonse kuti apemphere ma Episcope a mpingo-wu ndi adindo ena ku Amazon omwe ayamba kuchita msonkhano wawo wa sinodi. Papa Francisco walankhula izi ku likulu la mpingo-wu ku Vatican. Iye wafuniranso zabwino atsogoleri ndi adindo ena omwe akuchita nawo msonkhano-wu, ndipo wapempha ma episcopi-wa kuti pomwe akuchita msonkhano-wu awonetsetse kuti agunda ndi kukambirana mfundo zabwino zomwe zingathandize pa ntchito zokweza mpingowu mu sinodi-yo. Iye wapereka pempholi patangopitanso miyezi yochepa pomwe dziko la Brazil lakhala likumana ndi ngozi ya moto pomwe nkhalango yayikulu ya Amazon yomwe mbali yaikulu iri mdzikoli inatenthedwa zomwe zinachititsa kuti zachilengedwe zambiri zionongeke.",https://www.radiomaria.mw/papa-apempha-akhristu-apempherere-msonkhano-wa-ma-episcope-ku-amazon/,"October 7, 2019",Izahaki Mwacha
Apempha Akhristu Alimbike Popemphera Kolona,"Wolemba: Sylvester Kasitomu Bambo Edwin Lambulira omwe amatumikira mu dayosizi ya Mangochi loweruka lapitali alimbikitsa akhristu a mpingo wakatolika kuti azikonda kulimbika pa moyo wa mapemphero maka mumwezi uno wachibalalitso cha mpingo. Bamboo lambulira amalankhula izi pambuyo pa mapemphero a kolona komanso nsembe ya ukalistiya yomwe inachitikira pa Goroto Ya  Amayi Maria Amayi A Kolona ku kulikulu la wailesiyi ku Mangochi. Iwo ati kuchita mapemphero pa goroto ya amayi Maria mu mwezi uno olemekeza amayi Maria wa kolona ndi chinthu cha mtengo wapatali. “Lero tachita misa pa goroto ya amai maria, ku wailesi ya amai maria mu mwezi wakolona zonsezi kulumikizana bwino ndipo zikungofuna kutithandiza kuti tidzindikire kuti nthawi zonse tikuyenera kupempha uneneri wa amai maria kuti atinenere kwa mulungu,” anatero bambo Lambulira. Mwazina iwo alimbikitsa akhristu kukonda mapemphero mu mwezi uno wachibalalitso cha mpingo kuti mpingo ufalikire ponseponse.",https://www.radiomaria.mw/apempha-akhristu-alimbike-popemphera-kolona/,"October 7, 2019",Izahaki Mwacha
Bungwe la Divine Mercy Liyendera Radio Maria,"Wolemba: Sylvester Kasitomu  Bungwe lolimbikitsa za chifundo cha Mulungu la Devine Mercy mu parish ya Balaka mu Dayosizi ya Mangochi layamikira Radio Maria kaamba kothandiza pa ntchito zofalitsa uthenga okhudza za chifundo cha Mulungu. Wapampando wa bungwe-li ku parishiyi a Augustino Limited Chirwa anena izi pa mbuyo pa ulendo wa bungwe-li woyendera ndi kuzathandiza likulu la wailesi-yi ku Mangochi. Iwo ati Radio Maria yathandiza kwambiri pa ntchito zofalitsa mthenga wabwino ponse ponse maka polimbikitsa mapemphero achifundo cha Mulungu monga kolona wa chifundo cha Mulungu yemwe amauluka tsiku lililonse 3 koloko madzulo ku wailesiyi. “Radio Maria yatithandiza kwambiri pantchito yofalitsa uthenga wa bungwe lathu maka mma out station, timakakhazikitsa guruli timangowalondolera anthu ku wailesiyi kuti anvere mapemphero a chifundo cha mulungu omwe amuluka tsiku lililonse amvere zambiri za bungweli zomwe mwazina sakuzimvetsa bwino,” anatero a Chirwa. Kumbali yothandiza wailesiyi apempha mabungwe komanso maguru osiyanasiyana omwe amakonda kumvera wailesiyi kuti aziyithandiza pofuna kuti uthenga wa Mulungu ufikire ponseponse. “Radio maria ikugwira ntchito yotamandika kaamba koti ikufikira malo oti ngakhale ansembe sangafikeko tiyeni tiithandize kuti ipitilire kufalitsa uthenga wabwinowu pa dziko lonse lapansi,” anapitilira motero. Guruli lapereka thumba la chimanga komanso ndalama yokwana 50,000 kwacha ngati thandizo lawo ku wailesiyi.",https://www.radiomaria.mw/bungwe-la-divine-mercy-liyendera-radio-maria/,"October 7, 2019",Izahaki Mwacha
ACJ Ipempha Atolankhani Achikatolika Asamazibise,"Wolemba: Sylvester Kasitomu Wamema atolankhani achikatolika-Chilanga Komiti yoyendetsa ntchito za bungwe la atolankhani a achikatolika m’chigawo cha ku m’mawa kwa dziko lino ya Association of Catholic Journalists (ACJ) yapempha atolankhani onse achikatolika m’chigawochi kuti asadzibise koma koma azitenga gawo m’misonkano ya bungwe-li. Wapampando wa bungwe-li m’chigawochi Florence Chilanga wanena izi m’boma la Balaka pa msonkhano wakomiti yayikulu yoyendetsa ntchito za bungwe-li. Chilanga wati bungwe la ACJ linabadwa ndi cholinga choti atolankhani-wa adzigawana luso la udindo umene ali nawo pa ntchito zothandiza kutukula mpingo-wu m’magawo osiyanasiyana, kotero aliyense amene ndi mtolankhani koma ndi wa wa mpingo wakatolika, akuyenera kuchita chotheka polowa ndi kukhala membala wa bungweli. Mwazina, Chilanga anati nthumwi ku msonkhano-wu zakambirana mfundo zothandiza pa ntchito zokweza ntchito za bungwe-li, komanso momwe bungweli likonzekerere msonkhano wa ukulu wa bungwe-li m’dziko muno, umene akonza kuti udzachitikire m’chigawo cha ku m’mawa kwa dziko lino chaka cha mawa. Pa mfundoyi adindowa agwilizana zoti msonkhano-wu udzakachitikire m’boma la Mangochi pa masiku omwe akonzedwe-wo.  Polankhulanso bambo mlangizi wa bungwe-li mu dayosizi ya Mangochi, bambo Harry Mang’ada anathokoza atsogoleri-wa kaamba kochita mkumanowu. Iwo analimbikitsa adindo-wa kuti asafooke koma kulimbika pa ntchito zokweza bungwe-li. Pamenepa bambo Mang’anda anatsimikizira bungwe-li kuti ofesi yawo ya Communications mu Dayosizi ya Mangochi mogwilizana ya ku Dayosizi ya Zomba ipitiliza kuthandiza ntchito zokuza ndi kufalitsa bungweli m’chigawochi.",https://www.radiomaria.mw/acj-ipempha-atolankhani-achikatolika-asamazibise/,"October 7, 2019",Izahaki Mwacha
Kabwira Alimbikitsa Sukulu za Mkomba Phala,"Wolemba: Glory Kondowe Kabwira: Tiona momwe zithere Dr. Jessie Kabwira ati kulimbikitsa ntchito za sukulu za mkomba phala komanso kuika chidwi pa ndondomekoyi kungathandize kutukula  maphunziro mdziko muno. Dr. Kabwira omwe anali phungu wa kunyumba ya malamulo mdera la kumpoto chakuzambwe kwa boma la Salima ati ngakhale sanachite bwino pa zisankho zomwe zinachitika mdziko muno mmwezi wa May chaka chino, ngati mzika yokonda dziko lake, akuyenera kuthandizirapo kuti zinthu zina zidziyenda bwino. Iwo ati dziko kuti litukuke pakuyenera kukhala ndondomeko zabwino kuti anthu adzikhala ndi chakudya komanso madzi a ukhondo. “Zili kwa iwowo anthu kusiyanitsa ntchito zomwe ndagwira kwa zaka 5 ndi wina amene amusankhayo. Anthu a m’boma la Salima kumpoto chakumadzuro ndi mboni yanga ikakhala nkhani ya madzi, malo komanso chakudya pakadali pano akudziwa Mulungu. Tiona kuti zitha bwanji,” anatero Dr. Kabwila. Iwo ati zomwe zimawakhuza kwambiri ndi khani ya njala  ndipo apemphanso kuti chitukuko cha sukulu, madzi ndi chakudya chipite patsogolo mderalo.",https://www.radiomaria.mw/kabwira-alimbikitsa-sukulu-za-mkomba-phala/,"October 4, 2019",Izahaki Mwacha
Msilikali wa Ndende Anjatidwa ku Zomba,"Wolemba: Thokozani Chapola Apolisi ku Zomba lachinayi agwira msilikali wina wogwira ntchito ku ndende yaikulu ya Zomba pomuganizira kuti amathandizira mkayidi wina kulowetsa ma simukadi a foni ya m’manja mu ndendemo. Wofalitsa nkhani za apolisi mchigawo chakumvuma, Inspector JOSEPH SAUKA komanso wofalitsa nkhani za ndende mdziko muno Supretendent CHIMWEMWE SHAWA atsimikiza za kumangidwa kwa msilikali wa ndendeyu STEVEN CHING’ANDA. Inspector Sauka wati apolisi anamva mphekesera yoti anthu ena akumabera anthu powalembera mauthenga pa phone zawo za mmanja kuwanamiza kuti awina mphotho. Iwo ati anayamba kufufuza za nkhaniyi ndipo adapeza kuti anali mkayidi wina dzina lake GOODSON MANDALA yemwe akugwira ukayidi wake ku ndende ya Zomba  ndipo anamupeza ndi ma simukadi a airtel okwana makumi asanu ndi limodzi 60. Wofalitsa nkhani za apolisi mchigawo chakummawayu wati mukufufuza kwawo anapeza kuti ma simukadi onsewa anali olembetsedwa ndi chiphaso cha unzika cha JAFALI KAPHULA ndipo yemwe amalembetsa anali mkazi wake wa mkayidiyu. Sauka wati atafufuzabe anapeza kuti Steven Ching’anda yemwe ndi msilikali wolondera akayidi ku ndende ya Zomba ndi yemwe amatumikira kukasiya ma simukadi kwa mkayidiyu mu ndendeyo. Padakalipano a Steven Ching’anda awatsekulira mlandu wolowetsa zinthu zoletsedwa ku ndende komanso kugwiritsa ntchito ofesi yake molakwika. Ching’anda amachokera mmudzi mwa JEZE mfumu yaikulu MPONDA mboma la Mangochi.",https://www.radiomaria.mw/msilikali-wa-ndende-anjatidwa-ku-zomba/,"October 4, 2019",Izahaki Mwacha
Papa Apempha Akhristu Aziwerenga Baibulo ndi Cholinga,"Wolemba: Thokozani Chapola Mtsogoleri wa mpingo wakatolika pa dziko lonse Papa Fransisco lolemba walimbikitsa akhristu kuti pomwe akuwerenga mau a Mulungu adzikhala ndi cholinga. Papa walankhula izi popitiriza kutsindika pa mfundo zomwe walemba mu chikalata chake cholimbikitsa anthu kuwerenga baibulu pafupipafupi. Iye wati nthawi zambiri anthu amawerenga baibulo pamene asowa chochita zomwe wati sizoyenera kutero ndipo anati akhristu akuyenera kudzikonzekeretsa bwino pomwe akufuna kuwerenga mau ochokera mu buku loyera. Pamenepa papa anapitiriza kupereka chitsanzo cha ophunzira ake a Yesu, omwe nthawi zambiri akafuna kuwerenga buku loyera amayamba aziyeretsa iwo eni. Mwa zina Papa analimbikitsa akhristu omwe anasonkhana pa bwalo la St. Peters Square kukhala zida zamphamvu zolalika uthenga wa Ambuye ponseponse.",https://www.radiomaria.mw/papa-apempha-akhristu-aziwerenga-baibulo-ndi-cholinga/,"October 4, 2019",Izahaki Mwacha
Alangiza Mafumu Athetse Zikhalidwe Zoipa,"Wolemba: Glory Kondowe Group Villageman Kingstone Likoya ya kwa mfumu yaikulu Mlumbe m’boma la Zomba lachinayi yapempha mafumu komanso makolo kuti adzikhala patsogolo pothetsa zikhalidwe zoipa zomwe zimasokoneza kaganizidwe ka ana komanso maphunziro awo. Group Likoya yati zimakhala zomvetsa chisoni kupeza mafumu komanso makolo asakulabadira za makhalidwe achikunja omwe ana achichepere akuonetsa masiku ano. Pamenepa mfumuyi yadzudzula ina mwa miyambo yomwe akuti ndi yomwe ikuchititsa ana kukhala osokonekera. ‘’Zimangochitika kuti ena zimakhala ngati bizinesi komabe timalangiza kuti chonde tayetsetsani kuti anawo muziwawuza zokhazokha zomwe zili zofunika kwambiri koma kwinako tisamawonjeze kufikako  kumamuwuza mwana ngati ameneyo zomwe zimakhara zowopsya,” anatero Group Likoya. Mwazina iwo apempha mafumu anzawo ati aziyenda ndi momwe dziko likuyendera kaamba koti maphunziro ndi omwenso angakweze chitukuko cha dziko lino.",https://www.radiomaria.mw/alangiza-mafumu-athetse-zikhalidwe-zoipa/,"October 3, 2019",Izahaki Mwacha
Anthu 14 Afa Mdziko la DRC,Wolemba: Glory Kondowe Anthu pafupifupi 14 afa lachitatu potsatira kugumuka kwa nthaka kudera lina komwe anthu akukumba miyala ya mtengo wapatali ya gold mdziko la Democratic Republic of Congo DRC. Ngoziyi yachitika mu tawuni ina yotchedwa Kampene ndipo malinga ndi wailesi ya BBC anthu ena atatu agonekedwa pa chipatala china atavulala modetsa nkhawa. Malinga ndi malipoti zikusonyeza kuti ngozi za mtunduwu zikuchitika kwambiri mdzikolo kaamba kakusowa chitetezo komanso zipangizo zokwanirazamakono. Pakadali pano boma la dzikolo lapereka uthenga opepesa ku banja omwe akhudzidwa ndi ngoziyi.,https://www.radiomaria.mw/anthu-14-afa-mdziko-la-drc/,"October 3, 2019",Izahaki Mwacha
Asilikali 25 Aphedwa Mdziko la Mali,"Wolemba: Thokozani Chapola Asilikali pafupifupi 25 aphedwa ndi gulu lina la zauchifwamba ndipo anthu ena 60 akusowa mdziko la Mali. Malinga ndi malipoti a wailesi ya BBC asilikaliwa aphedwa potsatira kumenyana kwa mphamvu komwe kunabuka pakati pa asilikali a mdzikolo ndi gulu la chi Jihadist ku malire a dzikolo ndi Burkina Faso. Malinga ndi mmodzi mwa akuluakulu a boma mdzikomo, zipangizo zina za boma zaonongeka potsatira kumenyanaku zomwe ati zikupereka chipsezo china ku dzikolo. Pakadali pano bungwe la UN lati ndi lokhudzidwa kaamba ka zamtopola zomwe zikuchitika mdzikomo zomwe ati zikuvutitsa anthu osalakwa. Kumenyana pakati pa magulu awiriwa kunayamba mchaka cha 2012 ndipo malipoti amasonetsa kuti anthu ambiri osalakwa anafa pakumenyanaku pakati pa zaka za 2012 ndi 2018.",https://www.radiomaria.mw/asilikali-25-aphedwa-mdziko-la-mali/,"October 3, 2019",Izahaki Mwacha
Papa Wakhazikitsa Tsiku Lapadera Lofalitsa Mawu a Mulungu,"Wolemba: Thokozani Chapola Wakhazikitsa tsiku lapadera-Papa Francisko M’tsogoleri wa mpingo wa katolika pa dziko lonse Papa Francisko wakhazikitsa tsiku lapadera lokondwerera, kusinkhasinkha komanso kufalitsa mau a mulungu. Malinga ndi kalata yomwe m’tsogoleri wa mpingo wakatolikayu watulutsa ku mapeto a mwezi wa SEPTEMBER yatsindika ponena kuti lamulungu lina lililonse mu nyengo ya pa chaka, mpingo udzichita chaka cha padera cha mau a mulungu amene azichokera mu bukhu loyera (Baibulo). Kalatayo ikufotokoza kuti Papa FRANCISKO wachita izi malinga ndi zomwe msonkhano wachiwiri wa VATICAN udamanga za kufunika kwa mau a mulungu, komanso chifukwa cha pempho la akhristu osiyanasiyana pa zakufunika kwa tsiku lotere-li.",https://www.radiomaria.mw/papa-wakhazikitsa-tsiku-lapadera-lofalitsa-mawu-a-mulungu/,"October 3, 2019",Izahaki Mwacha
PMS Ipereka Mafuno Abwino a Mwezi wa Kolona,"Wolemba: Thokozani Chapola Mwakhwawa: Mwezi uno ndi opambana kwambiri Ofesi yoona za mabungwe a utumiki wa a Papa ya Pontifical Mission Societies (PMS) yafunira zabwino akhristu a mpingo wakatolika m’dziko muno pomwe lero ayamba mwezi wa mapemphero a kolona. Mkulu wa ku ofesi-yi bambo VINCENT MWAKHWAWA auza RADIO MARIA kuti mweziwu wagwilizananso ndi mwezi wapadera wotsekera chaka chapadera cha chibalalitso mu mpingo. Iwo ati mwezi-wu ndi wopambana kwambiri kotero akhristu akuyenera kuugwilitsa bwino ntchito. Mweziwu ndi wapadera chifukwa a Papa komanso mpingo watipempha kukondwelera zaka 100 za kalata yomwe analemba Papa Yohane Paulo wachiwiri komanso chibalalitso cha mpingo kuphatikizapo kolona,” anatero bambo Mwakhwawa. Iwo ati akuyembekeza kuti mu mwezi umenewu m’mitima ya akhristu muyaka moto wa utumiki popereka molowa manja komanso kupemphera mosalekeza. Polankhulaponso mwapadera mkulu wa bungwe lolimbikitsa mapemphero a KOLONA m’dziko a GRACIANO MUKUNUWA akumbutsa akhristu a mpingo wakatolika za ubwino wopemphera kolona maka mu mwezi wa October omwe ndi mwezi wa KOLONA mu mpingowu. Iwo apempha akhristu m’dziko muno kuti alemekeze mwezi wu popemphera  kolona kosalekeza.",https://www.radiomaria.mw/pms-ipereka-mafuno-abwino-a-mwezi-wa-kolona/,"October 1, 2019",Izahaki Mwacha
T/A Bwananyambi Alowa Mmanda,"Wolemba: Thokozani Chapola Amalimbikitsa maphunziro a atsikana-T/A Bwananyambi Mfumu yaikulu BWANANYAMBI ya m’boma la MANGOCHI yomwe yamwalira ku chipatala cha QUEEN ELIZABETH CENTRAL mu m’dzinda wa BLANTYRE yalowa m’manda. Mlembi wa bungwe la mafumu a m’boma la MANGOCHI, T/A CHOWE anati imfayi yadza kaamba ka nthenda yothamanga magazi. T/A CHOWE auza RADIO MARIA MALAWI kuti boma la MANGOCHI lataya munthu wofunikira kwambiri kumbali yokweza maphunziro aatsikana. “Mdera lake lonse ana aakazi samalekera sukulu panjira ndipo amathetsa maukwati a ana achichepere. Timakapemphako mzeru choncho tisowa mzeru zawo,” anatero T/A Chowe. T/A Bwananyambi yemwe anali mfumu yokhayo yaikazi m’boma la MANGOCHI ayikidwa m’manda ku likulu lawo ku NDUMUNDU ku NAMWERA m’boma la MANGOCHI. Polankhulapo mfumu yaikulu ya mtundu wa chiyao Paramount Chief KAWINGA yati mtundu wachiyao wataya munthu ofunikira kwambiri pa chitukuko cha deralo ponena kuti mfumuyi inalinso patsogolo kulimbikitsa ntchito zakusasiyana pakati pa amayi ndi abambo m’bomalo. “Anali munthu amene amagwiritsa ntchito umayi wake polimbikitsa kuti amayi akhale mmaudindo osiyanasiyana chitsanzo chabwino ndi a MP mayi Lilian Patel. Iwo amalimbikitsanso maphunziro a atsikana mdera mwawo komanso boma lonse la Mangochi,” anatero Paramount Chief Kawinga. Mfumuyi yapempha achibale kuti achite bata komanso pambuyo pake asankhe munthu wa makhalidwe abwino monga inalili mfumu yamwalirayi yomwe dzina lawo lenileni linali Atinga Sande. Imfa ya mfumu yaikulu Bwananyambi ikudza patangotha mwezi umodzi, mfumu yaikulu AMIDU ya m’boma la Balaka yomwenso ndi ya mtundu wa chiyao itamwalira.",https://www.radiomaria.mw/t-a-bwananyambi-alowa-mmanda/,"October 1, 2019",Izahaki Mwacha
Boma Lichenjeza Anthu Ochitira Nkhanza Ana,"Wolemba: Thokozani Chapola 
Boma lawopseza kuti silidzalekelera anthu onse omwe amaphwanya ma ufulu a ana munjira ina ili yonse.
Wachiwiri kwa nduna yowona zoti palibe kusiyana pakati pa amayi ndi a bambo, ana komanso anthu wolumala, mayi GRACE KWELEPETA ayankhula izi ndi atakayendera mwadzidzidzi mwana wina wa zaka zinayi (4) zakubadwa amene mayi ake ndi a mzawo amuchitira nkhanza pomumwetsa mowa wa kachasu ku CHIRIMBA mu mdzinda wa BLANTYRE.
A KWELEPETA ati ataona zithunzi pa makina a internet pa zimene amayiwo anamuchitira mwanayu ati zinawakhudza kwambiri ndipo anaganiza zokazonda mwanayo.
Iwo athokodza apolisi kamba kochita chotheka ndi kumamanga amayi atatuwo kamba koti zomwe anachita kwa mwanayo zinali zosayenera.
“Nkhani yabwino ndi yoti amayi atatu onsewo amangidwa ndipo lamulo ligwira ntchito yake,” anatero mayi Kwelepeta.
Iwo adzudzula onse omwe ali ndi khalidwe ngati la amayi atatuwa kuti alekeretu.",https://www.radiomaria.mw/boma-lichenjeza-anthu-ochitira-nkhanza-ana/,"October 1, 2019",Izahaki Mwacha
Papa Apemphelera Bata Mdziko la Cameroon,Wolemba: Thokozani Chapola Papa pa ulendo wake wa mu Africa M’tsogoleri wa mpingo wa katolika pa dziko lonse PAPA FRANCISKO wati ndi khumbo lake kuti mavuto a ndale m’dziko la CAMEROON athe kudzera mu zokambirana. Papa FRANSISKO walankhula izi la mulungu ku likulu la mpingowu ku VATICAN atatha mapemphero amasana a mthenga wa M’njelo. Iye wati ndi khumbo lake kuti zokambirana zomwe zayamba lolemba m’dziko la CAMEROON zomwe ndi zothandiza kubweretsa umodzi ndi mtendere m’dzikolo. Pamenepa Iye wapempha anthu onse kuti apempherere mtendere ndipo kuti mavuto omwe okhudza kusamvana pa nkhani za ndale omwe akhala akuchitika mdzikomo kwa zaka zambiri athetsedwe ptsatira zokambiranazo. Mtsogoleri wa dzikolo a PAUL BIYA ndi amene wadzichepetsa ndi kuyitanitsa msonkhano wa zokambirana zofuna kuthetsa kusamvana pa nkhani za ndale komwe kwakhala kukuchitika m’dziko la CAMEROON. Anthu oposera 2000 ndi omwe ataya miyoyo yawo pa zipolowe zokhudza ndale zomwe zakhala zikuchitika mdzikomo kuyambira mchaka cha 2016.,https://www.radiomaria.mw/papa-apemphelera-bata-mdziko-la-cameroon/,"October 1, 2019",Izahaki Mwacha
"PAC, Ansah Sakuwulura Zomwe Akambirana","Wolemba: Thokozani Chapola Bungwe la PAC ndi Jane Ansah kutoletsa chithunzi pambuyo pa mkumano wawo Bungwe la Public Affairs Committee (PAC) lati lakhutira ndi mkumano wake ndi wapampando oyendetsa chisankho m’dziko muno DR. JANE ANSAH omwe anali nawo lolemba mu mzinda wa BLANTYRE. Arch-Bishop THOMAS LUKE MSUSA yemwe akutsogolera bungweri pa zokambirana zobweretsa mtendere m’dziko muno ndi yemwe wanena izi kwa atolankhani atatha kuchita zokambirana zao ndi mayi DR JANE ANSA zomwe zinachitika ku ma ofesi a bungwe la MEC mu m’dzinda wa BLANTYRE. Ambuye  MSUSA ati padakali pano gawo loyamba la zokambilanazi layenda bwino ndipo alowa gawo lachiwiri lomwe akhalenso akukambirana ndi m’tsogoleri wa dziko lino PROFESSOR  PETER  MUTHALIKA, LAZARUS CHAKWERA m’tsogoleri wa chipani cha MCP, ndinso wa chipani cha UTM, SAULOS CHILIMA kuphatikizapo bungwe la HDRC ngati magulu okhuzidwa ndi mpungwempungwe wa ndale omwe uli m’dziko muno. Koma poyankhapo ngati ali okonzeka kutula udindo pansi potsatira zokambiranazi mayi DR. ANSAH kumbari yawo sangayankhepo kathu koma anati ndi okhutira ndi momwe zokambirana zawo ndi bungwe PAC zayendera.",https://www.radiomaria.mw/pac-ansah-sakuwulura-zomwe-akambirana/,"October 1, 2019",Izahaki Mwacha
Atumiki a Dayosizi ya Dedza Asulidwa za Chibalalitso,"Wolemba: Thokozani Chapola Mkulu owona za utumiki mu dayosizi ya DEDZA bambo Peter White, lachisanu lapitali ati ati msulo  wowakonzekeretsa ansembe ndi a sisiteri  za chaka cha chibalalitso cha mpingo umathandiza kuzindikiritsa atumikiwa ntchito yomwe ali nayo mu mpingowu. Bambo WHITE omwe ndi mkulu oyang’anira za utumiki mu dayosiziyi amalankhula izi pa maphunziro a tsiku limodzi omwe anakonzedwa ndi office yoona za mabungwe a utumiki wa apapa mu dayosiziyi. “Tinawona kuti ndi kofunika kuwasula atumikiwa chifukwa iwo ndi amene amakhala patsogolo kutsogelera ma parishi awo choncho akamvetsa bwino za chibalalitso cha mpingo zikathandizanso pomema akhristu kuti apereke molowa manja pa tsikuli,” anatero bambo White. M’mawu ake mkulu wa mabungwe a utumiki wa apapa mu dayosizi ya DEDZA, bambo PETER MADEYA ati office yawo inakonza maphunzirowa kuti ansembe athe kuzindikira bwino za chibalalitso cha mpingo komanso athe kuzindikiritsa akhristu zimene a Papa akufuna mu uthenga wawo wa chaka chino. “Zithandizanso atumikiwa kumvetsa zambiri za mabungwe a utumiki wa a Papa,” anatero bambo Madeya. Mwambo waukulu wa chaka cha chibalalitso mu mpingo wa katolika mdziko muno uchitikira ku St. Pius Parish mu arkidayosizi ya Blantyre pa 13 October 2019.",https://www.radiomaria.mw/atumiki-a-dayosizi-ya-dedza-asulidwa-za-chibalalitso/,"September 29, 2019",Izahaki Mwacha
CWO Ilimbikitsa Ukhondo Mu Msika Wa Ndirande,"Wolemba: Thokozani Chapola Wapampando wa bungwe la amayi a chikatolika m’dziko muno Mayi LUCY VOKHIWA lachisanu lapitali walimbikitsa amayi achikatolika m’dziko muno za ubwino wodzipereka pa ntchito zosamalira madera awo. Mayi VOKHIWA ndiwo alankhula izi pa msika waukulu wa NDIRANDE mu m’dzinda wa BLANTYRE pamene amayi a mu ARCH DAYOSIZI-yi anatsogolera ntchito yosesa mu msika-wu. “Zomwe tachitazi ndi zomwe tinagwirizana pa msonkhano wathu waukulu wa amayi achikatolika pa dziko lonse umwene timati WUCWO. Nkhani ndi yakuti amayi achikatolika titengepo mbali posamalira madera athu amene tikupezeka,” anatero mayi Vokhiwa. Iwo ati ntchito ya mtunduwu yachitikanso kale mmizinda ya Mzuzu ndi Lilongwe pomwe amayi a mu mzinda wa Mzuzu anakasesa ku chipatala chachikulu cha mzindawo pomwe amayi a mu mzinda wa Lilongwe anakasesa mu msika waukulu wa mu mzindawo. Polankhulanso wapampando wa komiti yoyendetsa ntchito za pa msika wa Ndirande a CHANCY WIDONI anayamikira amayiwa kamba kosamalira malowa. “Tiwathokoze kwambiri amayi a mpingo wa katolika amene abwera kuzasamalira msika wathu umene unali onyasa kwambiri koma chifukwa cha ntchito yawo msikawu waoneka bwino kwambiri,” anatero a Widon. Iwo apemphanso mabungwe, magulu komanso anthu ena akufuna kwa bwino kuti athandizire pa ntchito za ukhondo mu msikawu omwe ati ndi ovuta kwambiri.",https://www.radiomaria.mw/cwo-ilimbikitsa-ukhondo-mu-msika-wa-ndirande/,"September 29, 2019",Izahaki Mwacha
Papa Apempha Akhristu Akule Mchikhulupiliro,"Wolemba: Thokozani Chapola Papa Francisko Mtsogoleri wa mpingo wa katolika pa dziko lonse Papa Fransisco walimbikitsa akhristu kuti adzionetsa kukula muchikhristu pakukhala ndi chikhulupiliro ngati a Malitiri osiyanasiyana. Papa walankhula izi ku likulu la mpingowu ku Vatican kwa anthu omwe anasonkhana pa bwalo la St. Peters Square mu mzindawo. Mtsogoleri wa mpingo wakatolikayu wati, moyo wokula mu chikhristu komanso mu chikhulupiliro ndi wofunikira kwambiri potengeraso ndi mmene zinthu ziliri masiku ano. Pamenepa Papa analimbikitsa akhristu kuti adzikonda kuwerenga baibulo komanso kumva mau a Mulungu pafupipafupi.",https://www.radiomaria.mw/papa-apempha-akhristu-akule-mchikhulupiliro/,"September 29, 2019",Izahaki Mwacha
MRA Imema Mafumu Alimbikitse Anthu Kudula Msonkho,"Wolemba: Thokozani Chapola Kapoloma: Mafumu ndi anthu ofunikira pa nkhani yotolera misonkho Mafumu a m’boma la MANGOCHI awapempha akuti adzidzipereka pa ntchito zothandiza kuzindillitsa anthu za ubwino wopereka ndalama za misonkho molingana ndi phindu lomwe amapeza pa busness zawo. Mkulu wa bungwe lotolera ndalama za misonkho la Malawi Revenue Authority (MRA) a STEVE KAPOLOMA ndi yemwe wanena izi lero ku MPONDAS m’bomalo, pomwe bungwe-li limazindikilitsa mafumu za udindo umene ali nawo pogwira ntchito limodzi ndi bungwe-li. Iwo ati ndalama zamisonkho ndi ndalama zomwe zimathandizira pa ntchito zotukula dziko lino, kotero ngati mafumu ali ndi udindo waukulu woonetsetsa kuti anthu opezeka mmadera mwawo sakuchita zachinyengo koma akutha kupereke misonkho pa za malonda awo. “Boma la Mangochi linachita malire ndi dziko la Mozambique ndiye ena amathawa kudula msonkho podutsa njira zamadulira. Ife tawona kuti anthu amenewa njira zachiudule amadutsazo ndi madera a mafumu choncho ndi kofunika kuwalimbikitsa mafumu kuti azitenga gawo pothandiza anthu kupereka msonkho mosathawathawa,” anatewro a Kapoloma. Ena mwa mafumu a m’dera la mfumu yayikulu MPONDA m’bomalo omwe anafika pa msonkhano-woati agwirana manja ndi bungweli polimbikitsa anthu kupereka msonkho moyenera.",https://www.radiomaria.mw/mra-imema-mafumu-alimbikitse-anthu-kudula-msonkho/,"September 28, 2019",Izahaki Mwacha
"Radio Maria Malawi Celebrates 20th Anniversary in Broadcasting, Evangelisation","By Thokozani Chapola Radio Maria Malawi a member of 71 Radio Maria’s of the World Family in the whole world and 22 countries in Africa was launched on 24th August 1999 in Mangochi by the then bishop of Mangochi diocese of the Catholic church, the late Allessandro Assolari. Reaching this far the radio organized an event marking its 20th anniversary in the broadcasting industry where evangelization has been its main agenda. The event took place today the 28th of September at the radio’s premises in the lakeshore district. In his message, National Coordinator for Radio Maria Malawi, Louis Phiri says that the radio has so far done its part in changing people’s lives spiritually. “Our job has been evangelization and we believe in these 20 years we have done our part in bringing back lost souls to God our Father,” he said. Phiri said that despite several challenges that the radio has been facing like debts that it has been falling into to facilitate its operations, in 20 years the radio has managed to build sub studios in 5 dioceses out of all the 8 dioceses of the Catholic church in the country plus its main broadcasting house in Mangochi diocese. “We do not have studios only in Chikwawa and Karonga dioceses but we have in all the 6 dioceses. We have transmitters everywhere in the country which makes our evangelization reach all people in the country as well as outside the country because we are also streaming live on the internet,” said Phiri. However, Phiri has pleaded with well-wishers to help the station for the success of the 20th Anniversary celebrations. Radio Maria Malawi uses volunteers as its main human resource for running the airwaves. As one of the longest serving volunteers of the station Emmaunel Kaliati explains, the radio has tried to sharpen the spiritual life of its volunteers. “Personally Radio Maria Malawi has made me to become a mature person and to become a prayerful person because as we are here, we are told prayer comes first,” said Kaliati. In his remarks one of the radio’s listeners based in Blantyre, Pax Lucius Chimtengo says that the radio throughout its 20 years of evangelization has tried to bring back lost Christians, bring back love in families that were almost dead and it has taught him some things that he wouldn’t know. “Without Radio Maria personally I wouldn’t know the meaning of miracles. Radio Maria has also mended some families that were on the verge of ending because of its homily. This has also made some Catholics that went out of the church to come back into the church. It has also helped Christians from other churches in bringing them closer to Christ,” said Chimtengo. However, Chimtengo has urged his fellow listeners and all people of good will to continue with helping the radio in cash or kind so that it continues with its job of evangelizing to the masses.",https://www.radiomaria.mw/radio-maria-malawi-celebrates-20th-anniversary-in-broadcasting-evangelisation/,"September 28, 2019",Izahaki Mwacha
MANAD Idzudzula Boma,Wolemba: Thokozani Chapola Bungwe la anthu a ulumali osamva la Malawi National Association of the Deaf (MANAD) ladzudzula boma kaamba kosalabadira mavuto omwe anthuwa akukumana nawo. Mkulu wa bungweli a BRYSON CHIMENYA auza atolankhani mu mzinda wa BLANTYRE kuti anthu a ulumaliwu akupitilira kusalidwa mu njira zosiyanasiyana kaamba koti boma ndi mabungwe komanso nthambi zina sizikutekeseka pa ntchito zotukula miyoyo ya anthuwa. Iwo ati boma lakanika kusula aphunzitsi ochuluka otanthauzira brail msukulu komanso ku mabwalo a milandu. Iwo ati zimenezi zikuphwanya ufulu wa anthuwa mdziko muno kaamba koti akulephere kupeza mauthenga ofunikira pa moyo wawo Pamenepa a Chimenya apempha mabungwe ndi nthambi zokhudzidwa kuti zichitepo kanthu pa nkhaniyi msanga. Tsiku lokumbukira chiyankhulo cha brail la chaka chino lichitika pa 11 October 2019 pa mutu woti ufulu wa chiyankhulo chogwiritsa ntchito manja kwa onse.,https://www.radiomaria.mw/manad-idzudzula-boma/,"September 28, 2019",Izahaki Mwacha
Phungu Ayamikira Mpingo Makwaya a Katolika,"Wolemba: Thokozani Chapola Phungu wa dera la pakati m`boma la CHIRADZULU a MAC-TIMES MALOWA ayamikira makwaya a mpingo wakatolika kamba kodzipereka pa ntchito zofalitsa m’thenga wabwino. A MALOWA analankhula izi ku tchalitchi la LIKHOMO mu mparish ya NGULUDI mu arkidayosizi ya Blantyre pomwe kwaya ya ST. PETERS imakhazikitsa chimbale cha nyimbo zowonera chomwe mutu wake ndi “Adani Anu Amakana”. Iye wati kudzera mu nyimbo zomwe makwaya m’dziko muno akujambula, zikuthandizira anthu kumanga ma ubale abwino ndi mulungu. “Timagwira ntchito limodzi ndi kwaya imeneyi. Ndi kofunika kuti anthu azimva utgengawu pafupipafupi. Tiwalimbikitse makwaya apitirize ntchito yabwino yomwe akuchita kuti dziko lathu lino lisinthe,” anatero a Malowa. Polankhulapo mkulu woyang`anira kwaya ya ST. PETERS LIKHOMO a DANIEL MKUMBA anati ndi okondwa kaamba koti akwaniritsa masomphenya awo. “Imeneyi ndi DVD yawo yoyamba achinyamatawa chiyambireni kuyimba choncho ndine wokondwa kwambiri. Tiytyamikire kuti makwaya ambiri abwera kudzatifungatiura pa tsiku la lero,” anatero a Mkumba. Ena mwa makwaya omwe anafika ku mwambowu ndi monga ya Zomba Cathedral kuphatikizapo kwaya ya ST. PATRICKS ya ku MANGOCHI ndi ena ambiri.",https://www.radiomaria.mw/phungu-ayamikira-mpingo-makwaya-a-katolika/,"September 28, 2019",Izahaki Mwacha
CCJP Ikufuna DPP Ipereke Mwambo kwa ma Cadet,"Wolemba: Thokozani Chapola Wasayinira chikalatacho-Chibwana Bungwe la chilungamo ndi mtendere mu mpingo wa katolika la Catholic Commission for Justice and Peace (CCJP) lapempha chipani cholamula cha DPP kuti chipereke mwambo kwa achinyamata ake ochitsatira kuti apewe kuyambitsa zipolowe mdziko muno. Malinga ndi chikalata chomwwe bungweli latulutsa chomwe chasaindidwa ndi mkulu wa bungweli Boniface Chibwana, kuchita ziwonetsero ndi ufulu wa munthu wina aliyense choncho mlangizi wa boma pa za malamulo, chipani kapena apolisi alibe udindo woletsa anthu kuchita ziwonetsero. Chikalatachi chadza patangodutsa tsiku limodzi pamene anthu ena otsatira chipani cha DPP anasokonzeza ziwonetsero zomwe a bungwe la HRDC amatsogolera mu mzinda wa Blantyre. CCJP yapempha nthambi za chitetezo mdziko muno kuti zipereke chitetezo chokwanira kwa anthu amene akuchita ziwonetsero za bata ndipo apempha mtsogoleri wa dziko lino komanso komiti ya nyumba ya malamulo yokhudziwa ndi nkhaniyi kuti ichitepo kanthu ndi kuthetsa mavuto amene alipo mdziko muno pa nkhani za ndale. “Tikufuna a President achitepo kanthu pa nkhaniyi kuti zinthu ziyende bwino. Apolisi komanso asilikali ateteze anthu ochita ziwonetsero kaamba koti ndi ufulu wawo kutero ndipo palibe amene ali ndi mphamvu yoletsa ziwonetsero,” anatero a Chibwana. Komabe iwo alangiza anthu omwe akuchita ziwonetsero kuti achite izi mwa bata ndi mtendere posawononga chuma cha boma komanso katundu wa anthu osalakwa.",https://www.radiomaria.mw/ccjp-ikufuna-dpp-ipereke-mwambo-kwa-ma-cadet/,"September 27, 2019",Izahaki Mwacha
Sheikh Chabulika ayamikira Radio Maria,"Wolemba: Thokozani Chapola  Chabulika: Ndimakonda kumvera Radio Maria M’modzi mwa atsogoleri a chipembedzo cha chisilamu m’dziko muno Sheikh DINALA CHABULIKA wayamikira RADIO MARIA MALAWI kamba koulutsa nkhani zothandiza kulimbikitsa bata ndi mtendere. SHELK CHABULIKA yemwenso ndi m’neneli wa bungwe la MUSLIM ASSOCIATION OF MALAWI (MAM) walankhula izi popereka uthenga wake wa mafuno abwino ku wailesi-yi imene LOWELUKA likudzali pa 28 SEPTEMBER 2019 ikhale ikuchita mwambo wokondwelera kuti yakwanitsa zaka 20 chifikireni m’dziko muno. Sheikh CHABULIKA wati RADIO MARIA ndi wailesi imene ili ndi ukadaulo wabwino wa kaulutsidwe ka mawu m’dziko muno. “Ndimakonda kumvera Radio Maria chifukwa ndi wailesi imene imalimbikitsa bata ndi mtendere simatenga nawo mbali polimbikitsa ziwawa ngati momwe ma wailesi ena amachitira,” anatero Sheikh Chabulika. Iwo apempha atolankhani a wailesi zina mdziko muno kuti atengere chitsanzo cha Radio Maria Malawi pomalemba nkhani zolimbikitsa mtendere mdziko muno.",https://www.radiomaria.mw/sheikh-chabulika-ayamikira-radio-maria/,"September 27, 2019",Izahaki Mwacha
"Chimulirenji Apempha Boma, Mipingo Ziyendere Limodzi","Wolemba: Thokozani Chapola Wapempha mgwirizano wa boma ndi mipingo-Chimulirenji Wachiwiri kwa m’tsogoleri wa dziko lino EVERTON CHIMULIRENJI wati boma ndi mipingo zikuyenera kugwirana manja potukula dziko lino. CHIMULIRENJI amalankhula izi lero ku St. Lukes College of nursing ku MALOSA m’boma la ZOMBA pa mwambo wopereka ma diploma a unamwino komanso uzamba kwa anthu okwana 176 omwe atsiriza maphunziro awopa college-yi. Iwo ati boma liwonetsetsa kuti ophunzira omwe akutsiriza maphunziro awo azipeza ntchito mosavuta. “Ubale wa boma ndi mpingo ndi wa kalekale ndipo ndi omwe amatithandiza kukwaniritsa masomphenya athu ena. Choncho tikupempha kuti ubale umenewu upitilire kuti chitukuko chipite patsogolo,” anatero a Chimulirenji. Mmawu ake bishop wa Anglican mu dayosizi ya Uppershire BRIGHTON MALASA wati ali ndi chikhulupiliro kuti anamwino ndi azamba atsopanowa akagwira ntchito yawo moyenera. “Tawaphunzitsa mokwanira komanso moyenera ndipo ndi chiyembekezo chathu kuti akagwira ntchito ytawo moyenera mmadera muli monse momwe akuyembekezeka kukagwiramo ntchito,” anatero bishop Malasa.",https://www.radiomaria.mw/chimulirenji-apempha-boma-mipingo-ziyendere-limodzi/,"September 27, 2019",Izahaki Mwacha
Kwaya ya St. James Chilomoni Yakwanitsa Zaka 40,"Wolemba: Sylvester Kasitomu Tchalitchi la St. James Chilomoni ku Blantyre Kwaya ya St. James ya m`parish ya Chilomoni mu arkdayosizi ya Blantyre yayamikira mamembala ake omwe akhala akutumikira mu kwayayi kwa nthawi yaitali kamba ka kakudzipereka kwao potukula maimbidwe mu kwayayi. Wapampando wa kwayayi a Ezekiel Lokote ndiwo alankhula izi pa mwambo wa msembe ya ukaristia yothokoza mulungu kuti kwayayi yakwanitsa zaka makumi anayi (40) chiyikhazikitsireni. Iwo ati mamembalawa achita zazikulu mu kwayayi kwa nthawi yaitali zomwe ati zathandiza kwambiri potuluka mayimbidwe a kwayayi. “Ifeyo tinachiona cha nzeru kuti tikonze mwambowu pofuna kuwathokoza mamemba athu kaamba ka ntchito yomwe agwira poonetsetsa kuti mayimbidwe mukwayayi akhalepo kwa zaka 40 zapitazi ena mwa mamembalawa akwanitsa zaka 30 akuimbira mulungu mukwayayi zomwe ndizonyaditsa” Polankhulapo mmodzi mwa omwe atumikira kwayayi kwa zaka zochuluka mayi Betti Banda anati iwo anayamba kwayayi ali ndi zaka zochepa mpaka pano zomwe zachititsa kuti moyo wawo wamapempero usinthike. “Ndinayamba kwaya imeneyi ndiri ndi zaka 10 ndipo ndaimba kwayayi kwa zaka makumi atatu zomwe ndizopindulitsa mu moyo wanga wa uzimu kaamba koti pamene kwayayi ikukula inenso ndikukula muuzimu,” anatero mayi Banda. Kwaya St. James yomwe inayimbira misa yolandira mtsogoleri wa mpingo wakatolika pa dziko lonse papa yohane Paulo wachiwiri yemwe anayendera dziko lino mu chaka cha 1989 inakhazikitsidwa mu chaka cha 1979.",https://www.radiomaria.mw/kwaya-ya-st-james-chilomoni-yakwanitsa-zaka-40/,"September 27, 2019",Izahaki Mwacha
YCW Imangira Nyumba Mayi Wachikulire,"Wolemba: Sylvester Kasitomu Bambo mfumu aparish ya banja loyera ayamika ntchito zomwe Bungwe la Young Christian Workers YCW likugwira mu parishiyi. Bambo mfumu a parishi-yi bambo Samson Kumkumbira ndiwo alankhula izi lamulungu pambuyo podalitsa nyumba imene bungweri lamangira banja lina lovutika ku Chilinde 1 mu m’zinda wa LILONGWE. Iwo ati zomwe achinyamatawa achita ndi zonyadisa kwambiri kaamba koti apereka chitsanzo chabwino komanso chikondi chosaona nkhope poti athandiza munthu amene sali wa mpingo wawo. Polankhulapo a Francis Berekanyama omwe ndi wapampando wa bungwe la YCW ku parish-yi anati  Mulungu wakwaniritsa khumbo la Gulu lawo lomwe anali nawo lofuna kumangira anthu ovutika nyumba. “Monga nkhoswe yathu yosefe woyera amatiphunzitsira ifenso tikutsata mapazi ake pokhala achifundo komanso okonda ntchito za manja ngati izi,” anatero a Berekanyama. Malinga ndi Berekanyama ntchito yomanga nyumbayi yatenga ndalama zokwana 650,000 komanso achinyamatawa alonjeza kuti apitiliza kuthandziza mayiyu pa mavuto ena ngakhale awamangira nyumbayi.",https://www.radiomaria.mw/ycw-imangira-nyumba-mayi-wachikulire/,"September 27, 2019",Izahaki Mwacha
Akhristu a Anglican Atha Kumangidwa,"Wolemba: Thokozani Chapola Akhristu ndi ansembe ena akufuna atule pansi udindo wake-Bishop Malasa Katswiri pa nkhani za malamulo Counsel WANANGWA HARA lachiwiri wachenjeza akhristu a mpingo wa Anglican mu dayosizi ya Uppershire kuti kuchita ziwonetsero pomwe pali chiletso cha ku bwalo la milandu ndi mlandu waukulu ndipo atha kumangidwa. Hara wanena izi pomwe akhristu mu dayosiziyi akufuna kuchita ziwonetsero kumapeto a mwezi uno pofuna kukakamiza bishop wa dayosiziyo BRIGHTON MALASA kuti atule pansi udindo wake. Hara yemwenso akuyimira bishop MALASA pa pankhaniyi wauza Radio Maria Malawi kuti Justice Healey Potani mwezi wa May chaka chino anapereka chiletso choti akhristuwa asachitenso ziwonetsero zokhudza nkhaniyi. “Chiletso chilipo kale ndipo padakalipano tikukambiana ndi ma lawyer a mbali inayo kuwakumbutsa za chiletso chimenechi chifukwa akapitilira ndi kuchita ziwonetsero akhala kuti anyozera chigamulo cha khothi omwe ndi mlandu waukulu ndipo munthu amatha kumangidwa,” anatero a Hara. Radio Maria Malawi inafuna kumva kuchokera kwa Professor LEONARD KALINDEKAFE omwe ndi m’modzi mwa anthu omwe akutsogolera anthu ochita ziwonetserowa koma iwo akana kuyankhulapo pa nkhaniyi.",https://www.radiomaria.mw/akhristu-a-anglican-atha-kumangidwa/,"September 25, 2019",Izahaki Mwacha
Vuto La Madzi Lakula Ku Nkhotakota,"Wolemba: Glory Kondowe Anthu okhala ku dera la Liwaladzi kwa mfumu Kulinji m’boma la Nkhotakota loweruka apempha boma kuti liwaganizire powapatsa madzi aukhondo kuti miyoyo yawo ikhale yabwino. Anthu okhudzidwawa ati ngakhale kuti boma la Nkhotakota lili mphepete mwanyanja ya Malawi, koma anthu ambiri akukumana ndi mavuto kuti apeze madzi abwino mosavuta Chanjo Mhone: Tikukambirana ndi a VDC ‘’Kwathawi yayitali takha tikugwiritsa mijigo koma chifukwa chakuchulukana kwa anthu ndimijigo yomwe inaparekedwa yachepa,” anatero mayi Christina Kapalamula omwe ndi mmodzi mwa anthu okhudzidwa. M’modzi mwa abambo okhudzidwa a Stefano Joseph anati iwo ndi wokhudzidwa ndi vuto la madzi chifukwa akazi awo amalawilira kwambiri ndikupita kokasaka madzi. “Tikumakhala ndi nkhawa chifukwa zikhodza kuyika miyoyo yawo pachi wopsezo,” anatero a Stephano. Mai Martha Mhone yemwe ndi phungu wa delari  wavomeleza kuti vutoli ndilalikulu mudelari ndipo iye anachita changu ponena kuti komiti yowona zachitukuko la VDC lichitapo kathu. “Tagwiriza ngati nyumba ya chitukuko timatulako ndalama kuti mijigo ina yomwe boma linakumba ndiyeno tinapanganaso kuti tigawa malire kuti mijigo izikhara pakati pamudzi osati panyumba yamunthu cholinga kuti anthu zaipindulapo,” anatero Mhone. Koma polankhulapo mmodzi mwa anthu omwe amalakhulapo pa zithu zosiyanasiya mdziko muno a Emily Mkamanga alangiza boma kuti likhale ndi malo okwanira osungilapo madzi ndi cholinga choti adzifikila anthu ambiri.",https://www.radiomaria.mw/vuto-la-madzi-lakula-ku-nkhotakota/,"September 25, 2019",Izahaki Mwacha
Bungwe la Amayi Achikatolika Apantchito Labadwa,"Wolemba: Glory Kondowe Bungwe la amayi achikatolika la Catholic Women Organisation (CWO) lamulungu layamikira gulu latsopano lopangidwa ndi amayi a pa ntchito ku parish ya Namame, mu arch-dayosizi ya Blantyre kamba kodzipereka pa ntchito zotukula mpingo-wu mu Arch-Dayosizi-yo. Wapampando wa bungweli m’dziko muno mayi Lucy Vokhiwa alankhula izi ku parishiyi pamwambo wokhazikitsa gululi lomwe lasankha Tereza woyera kukhala nkhoswe yake. Mayi Vokhiwa ati ndi okondwa kuti amayi a m’gululi omwe ndi a pa ntchito komanso bizinezi ayambapo kale kuthandiza parish yawo pokwaniritsa zina mwa zosowa zake. ‘’Ndine wokodwa kwambiri ndi gulu la amai akuno ku Namame parish amene amathandiza zochitika zosiyasiyana mu mpingo chifukwa zatilimbikitsa kuti azimai achikatolika tikhale ozidalira patokha. Nditamva kuti azimayiwa akufuna kuthandiza gulu la amai ndikukhazikitsa gulu lawo lokhazikika chifukwa chake ndinabwera kuno ndikuthandiza zochita zampingo komanso kuzawaziwitsa zomwe zili mundondomeko ya mpingo, ndipo iwo ndi kuwathokoza chifukwa akudziwa kuti nawo ali gulu la mpingo choncho tikuwapempha kuti maluso omwe ali nawo athe kumatigawira akapeza mpata,” anatero mayi Vokhiwa. Mayi Joana Katemana yemwe ndi wapampando wagulu la amai apa ntchito anati cholinga cha gululi  ndi kufikila anthu okalamba, odwara komanso osowetsetsa. “Tonse ndife amai a CWO ndipo tili ngati magulu ena ang’ono ang’ono nafeso ana a Mother Tereza tikugwira ntchito pa parishi pano ngati amayi a catholic women organization, munthu aliyese amene ali ndi kufuna kwabwino ndipo akufuna kuthandiza ena ndi zomwe mulungu wamudalitsa nazo,” anatero mayi Katemana.",https://www.radiomaria.mw/bungwe-la-amayi-achikatolika-apantchito-labadwa/,"September 25, 2019",Izahaki Mwacha
Papa Akuyembekezeka kuchita Misa Yopemphelera Anthu Othawa Kwawo,Wolemba: Glory Kondowe M’tsogoleri wa mpingo wa Katolika pa dziko lonse Papa Francisko lamulungu wati anthu ndi mayiko akuyenera kumadzipereka pothandiza anthu othawa kwawo. Papa walankhula izi ku likulu la mpingowu ku Vatican. Mwazina Papayu wakumbutsa anthu kuti la mulungu likubwera-li pa 29 September ndi tsiku la nambala 105 lokumbukira anthu othawa kwawo kotero akuyenera kukonzekera bwino kuti tsikuli lidzakhale latanthauzo. Papa wati adzakumbukira tsikuli pa mwambo wa msembe ya Misa yomwe adzatsogolere pa bwalo lalikulu la SAINT PETER’S SQUARE ku likulu la mpingowu ku Vatican.,https://www.radiomaria.mw/papa-akuyembekezeka-kuchita-misa-yopemphelera-anthu-othawa-kwawo/,"September 25, 2019",Izahaki Mwacha
Akhristu 138 Alandira Ulimbitso ku parishi ya Ntcheu,"Wolemba; Glory Kondowe Mkulu woona za utumiki mu dayosizi ya Dedza bambo Peter White lamulungu alimbikitsa akhristu omwe alandira sacrament la ulimbitso ku parish ya Ntcheu kuti akhale atumiki odalirika mu mpingo wa katolika. Bambo White anena izi pa mwambo wa chaka cha ulimbitso omwe unachitikira ku parishi-yi. Pa mwambo wu akhristu 138 ndi omwe alandira sacrament-li. Iwo ati sacrament la ulimbitso ndi chiyambi cheni cheni cha utumiki mu mpingo choncho apempha achinyamata omwe alandira sacramentili  kuti akhale atumiki wodalirika mu mpingowu. “Sacramentili lili ndi zotsatira zazikulu monga mlungu mzimu oyera yemwe amatipatsa chilimbitso, nzeru zapandera ndi utumiki wapadera kuti timutumikire,” anatero bambo White. Wapampando wa parisiyi a Lawrence Chungu ati ekeleziya wakula ndipo ndi wokodwa ndi chidwi chomwe makolo ali nacho popititsa patsogolo chikhristu komanso moyo wa ana awo.",https://www.radiomaria.mw/akhristu-138-alandira-ulimbitso-ku-parishi-ya-ntcheu/,"September 25, 2019",Izahaki Mwacha
Bambo Balongo Alimbikitsa Akhristu Kutsatira Monica Woyera,"Wolemba: Glory Kondowe Bamboo Emmanuel Balongo loweluka alimbikitsa akhristu a ku m’phakati wa St. Monica-Ngomani 1-B mu arkidayosizi ya Lilongwe kuti akhale okonda kupemphera monga nkhoswe yawo Monica Oyera inali kuchitira. Bambo Balongo womwe ndi wansembe wothandizira pa St. Francis Parish ku Kanengo mu Arch-DayosiziI-yi ndiwo alankhula izi pambuyo pa mwambo wa Misa yokondwerera nkhoswe ya m’phakatiwu pa 21 SEPTEMBER 2019. Iwo anapitiliza ndi kunena kuti kukhala ndi miyambo yokumbukula nkhoswe ndikofunika kwambiri m’moyo wa chikhristu. Bambo Balongo   ati ndi okondwa kuti mphakatiwu uli ndi kwaya yake yomwe imathandizira kuyimba pa miyambo yosiyanasiyana zomwe ati zikuwonetsa kuti chikhristu chikukula mu parishiyi. “Monga lero ndi tsiku lokumbukira Nkhoswe yemwe ndi Monica oyera yemwe anali mai ake a Augustino woyera omwe amamulimikitsa mapemphero ndi kumupemphelera mwana wakeyu kuti akhale wabwino choncho a nkhoswe amatithandiza kutinenera   ndi kutifikitsira mapemphero kwa Mulungu ndiye tikamasankha nkhoswe tiziziwa mbiri yawo ndipo mbiri yawo tiziyingwiritsa ntchito moyo wathu,” anatero bambo Balongo. Adriano Banda yemwe ndi wapampando wa m’phakatiwu anati anaganiza zokhala ndi mwambowu pofuna kulimbikitsa ndi kuzamitsa chikhristu kuti chipite patsogolo komanso kuti akhristu kuti azikumbuka ndi kudziwa zomwe nkhoswe yawo imachita.",https://www.radiomaria.mw/bambo-balongo-alimbikitsa-akhristu-kutsatira-monica-woyera/,"September 24, 2019",Izahaki Mwacha
Bishop Tambala Alimbitsa Akhristu 127 ku st. Charles Lwanga,"Wolemba: Glory Kondowe Episikopi wa dayosizi ya Zomba, ambuye George Desmond Tambala lamulungu alangiza akhristu omwe alandira sacrament la ulimbitso mu dayosiziyo kuti azikonda kulimbikitsa ntchito ndi makhalidwe abwino. Ambuye Tambala anena izi ku St. Charles Lwanga Parish pa mwambo wopereka Sacrament la ulimbitso kwa akhristu 127 pa parishi-yi. Iwo ati munthu amene walandira ulimbitso amalandira m’phatso za m’zimu woyera zomwe zimakhala zikumutsogolera pa moyo wake. “Tisanayambe pemphero timachita chizindikiro cha mtanda. Timadziwa kuti mulungu m’modzi ana atatu zomwe ndi zovuta kumvetsa koma tikawerenga malembo woyera monga njero anafikira kwa amai maria  namuwuza kuti udzakhala ndi pakati; pakati paja  ndi Mulungu mwana ndipo kunadza chifukwa mzimu oyera anamufungatila mai Maria,” anatero Ambuye Tambala. Ambuye Tambala ati akhristu amene alandira mzimu oyera ayenera mkati mwawo mukhalenso kulengedwa kwatsopano ndipo akhalenso anthu osithika chifukwa paliponse pomwe mzimu woyera wafika payenera kukhara kulenga kwatsopano. Lolato Kalulu yemwe ndi modzi mwa anthu omwe alandira nawo sacrametili wapempha akhristu amzake omwe alandira sacramenti-li kuti asafooke koma adzipereke pa chikhristu chawo.",https://www.radiomaria.mw/bishop-tambala-alimbitsa-akhristu-127-ku-st-charles-lwanga/,"September 24, 2019",Izahaki Mwacha
Khansala Adandaula ndi Mchitidwe Otumiza Ana ku Jubeki,"Wolemba: Sylvester Kasitomu Anthu a m’boma la Mangochi awapempha kuti apewe mchitidwe ololera ana awo kuti azitengedwa ndikupita nawo kunja kwa dziko lino ndi cholinga chofuna kukawapezera ntchito kamba koti m’chitidwe-wu ndi umene ukuyika pa pachiopsezo miyoyo ya ana ambiri m’dziko muno. Khansala wa dera la Nthundu mdera la pakati mboma la Mangochi khansala Coster Bwanali ndi amene wanena izi polankhula ndi mtolankhani wathu. Iye wati ndi zomvetsa chisoni kuti ana ambiri akapita m’mayiko ena kukagwira ntchito akumakagwilitsidwa ntchito zoposa usinkhu wawo ndi zina zosayenera, kotero makolo akuyenera kumaonetsetsa kuti akutetedza bwino ana awo ku m’chitidwe-wu. “Ife anthu akumangochi kuno timakonda kutumiza ana athu ku jubeki koma tisakudziwa komwe akukafikira kapena munthu amene akumutenga izi tidziwe kuti ndi zolakwika ndipo tikuyenera kusiya khalidwe limeneli,” anatero Bwanali. Mwazina iwo apempha makolo omwe atumiza ana awo mmaiko akunja kuti akagwire ntchito zosiyanasiyana kuti achenjere maka popewa kupasira anawa anthu oti sakuwadziwa bwino bwino kaamba koti ena mwa iwo amakhala ndi zolinga zolakwika. Boma la Mangochi ndi limodzi mwa maboma amene ali ndi anthu ambiri omwe akugwira ntchito komanso kukhala ku maiko akunja zomwe zikuchititsa kuti milandu yozembetsa anthu ikule m’bomali.",https://www.radiomaria.mw/khansala-adandaula-ndi-mchitidwe-otumiza-ana-ku-jubeki/,"September 24, 2019",Izahaki Mwacha
"Amayi a CWO Asamala Chipatala Cha Mzuzu, Lilongwe","Wolemba: Sylvester Kasitomu Amayi achikatolika ochokera mu Arch-Dayosizi ya Lilongwe ndi Mzuzu Loweruka awayamika kamba kotengapo gawo pa ntchito zolimbikitsa za ukhondo m’madera omwe akukhala. Wapampando wa bungwe la amayi achikatolika m’dziko muno Catholic Women Organisation (CWO) mayi Lucy Vokhiwa anena izi pothilirapo ndemanga pambuyo pa tchito yomwe amayi a m’ma dayosizi-wa achita maka pokasamalira mzinda wa Lilongwe komanso chipatala cha Mzuzu komwe kunali koipa kaamba ka zinyalala. Iwo ati zomwe amayiwa achita zikusonyezadi kuti ali ndi chidwi komanso kudzipereka pa ntchito zokonza komanso kusamalira zachilengedwe zomwe mpingo ngakhalenso dziko zimaphunzitsa kwa anthu. “Amayi a ku Mzuzu anakayamba ndikupereka zinthu kuchipatala cha mzuzu pamene akulilongwe anapita mumsika wa mumzindawu zimene zikuonetsa kuti chilengedwe tikuchipanga control,” anatero mayi Vokhiwa. Mwazina gawo losamalira zachilengedwe lakhazikitsidwa ndi amayi ampingo wakatolika mmadayosizi onse a mdziko muno ndi cholinga chofuna kuonetsa mmene chidwi chawo chiliri pa ntchito yosamalira zachilengedwezi.",https://www.radiomaria.mw/amayi-a-cwo-asamala-chipatala-cha-mzuzu-lilongwe/,"September 24, 2019",Izahaki Mwacha
Papa Apempha Madotolo Kuti Akhale Okhulupirika,"Wolemba: Sylvester Kasitomu Papa Francisko lachisanu lapitali wapempha madotolo kuti apewe m’chitidwe wothandizira odwala kuti amwalire mwamsanga powapatsa mankhwala olakwika, ponena kuti kutero ndikuonetsa khalidwe loipa. Papa’yu wayankhula izi pa nkumano wake ndi ma madotolo omwe anakamuchezera kulikulu la Mpingowu ku Vatican. Iye wati m’chitidwe wothandizira odwala kuti amwalire mwamsanga maka kubaya kapena kupereka mankhwala olakwika ndi wonyazitsa ulemerero wa munthu womwe ndi tempile ya mulungu. Mtsogoleri wa mpingo wakatolikayu mwazina watsindika za kufunika kolemekeza moyo wa munthu wina aliyense maka pozindikira kuti Mulungu ndiye mwini moyo ndipo kuti palibe munthu yemwe ali ndi mphamvu yothandizira kuti munthu amene akudwala amwalire mwa msanga chifukwa chakukula kwa matenda komanso palibe yemwe ali ndi mphamvu yochotsa moyo wa munthu. Iye wati ndi Mulungu yekha yemwe amapereka moyo ndipo ndi yemweyo amatenganso moyo pa nthawi yake. Papa’yu wapitiriza kunena kuti kusamalira wodwala sikungopereka mankhwala kokha komanso kumvetsera ndi chidwi nkhawa za wodwala aliyense payekhapayekha. Iye wakumbutsa madotolowo kuti nthawi zonse ayenera kukumbukira malamulo a ntchito yawoya udotolo. Pamwambowo panali madotolo ochiza matenda osiyanasiyana okwana 350 a m’dziko la Italy.",https://www.radiomaria.mw/papa-apempha-madotolo-kuti-akhale-okhulupirika/,"September 23, 2019",Izahaki Mwacha
Ziyaye Alimbitsa Akhristu 345 ku Parishi ya Likuni,"Wolemba: Sylvester Kasitomu Episcope wa Arch-Diocese ya Lilongwe ambuye Tarsizio Ziyaye lamulungu walangiza ankhristu mu Archi-Dayosiziyi kuti agwiritse bwino ntchito m’phatso za Mzimu Woyera pa kudzamitsa moyo wa Uzimu pakati pawo. Ambuye Ziyaye amalakhula izi lamulungu ku Parish ya Holy Rosary-Likuni pa mwambo wopereka Sacrament la Ulimbitso. Iwo anati akhristu amalandila mphatso zimene mulungu mzimu woyera amapereka komanso kutumidwa ndi yesukhristu kuti akalalike nthenga wambwino kudzera mu sacramentili. “Sacrament la ulimbitso lili mu guru la masacrament oyambilira amene ndi ofunika kwambiri ndipo kudzera mu sacrament ili mulungu mzimu woyera amatituma ndikutipatsa mpatso zake kuti tikhale mboni za yesu khristu,” anatero Ambuye Ziyaye. Patsikuli akhristu okwana 345 ampingo-wu ndi omwe analandira sacramenti-li",https://www.radiomaria.mw/ziyaye-alimbitsa-akhristu-345-ku-parishi-ya-likuni/,"September 23, 2019",Izahaki Mwacha
Papa Apempha Akhristu Apemphelere Atsogoleri a Ndale,Wolemba: Thokozani Chapola Wapempha akhristu apemphelere atsogoleri a boma- Papa M’tsogoleri wa mpingo wakatolika pa dziko lonse PAPA FRANCISCO lachisanu walimbikitsa akhristu za ubwino wopem’phelera atumiki mu mpingo-wu. Papa FRANCISCO walankhula izi pomwe akupitiliza kuuunikira bwino zambiri zokhudza utumiki mu mpingo-wu. Iye wati akhristu akuyenera kumapemphelera atumikiwa monga amsembe ma EPISCOPE ndi adindo ena kamba koti amagwira ntchito zotamandika pa ntchito zofalitsa mthenga wabwino mu mpingowu. PAPA FRANCISCO anakumbukiranso kulangiza atumikiwa kuti pomwe akutumikira adzionetsetsa kuti nawo akudzipereka pa ntchito zawo ndi kupewa kutanganidwa ndi zinthu za m’dziko zomwe zingasokoneze mphatso ya mtengo wapatali imene mulungu anawapatsa ya utumiki ngati a msembe.,https://www.radiomaria.mw/papa-apempha-akhristu-apemphelere-atsogoleri-a-ndale/,"September 23, 2019",Izahaki Mwacha
Akayidi Atatu Adzodzedwa Ubusa,"Wolemba: Thokozani Chapola Dausi: Ku ndende si malo olangira Akayidi atatu a ndende yaikulu ya Zomba lachitatu, adzodzedwa kukhala abusa. Pa mwambo-wu m’busa DR. KI SUNG KIM wa mdziko la KOREA wapereka ma CERTIFICATE kwa AKAIDI 98 omwe amachita maphunziro a za uzimu ndi kasinthidwe kamaganizo omwe amachititsa ndi a MAHANAIMA BIBLE COLLEGE ochokera m’dziko la KOREA. Boma lati ndende za m’dziko muno simalo olangira anthu opalamula milandu koma ndimalo osinthira munthu kuti akatuluka akhale m’dzika yothandiza ya dziko lino. Polankhulapo nduna yowona zachitetezo cha m’dziko a NICHOLAS DAUSI ati ndende za m’dziko muno simalo olangira anthu opalamula milandu koma ndimalo osinthira munthu kuti akatuluka akhale m’dzika yothandiza ya dziko lino. “Anthu ambiri amati munthu akapita ku ndende amawona ngati ndi malo olangirako anthu ochimwa zomwe sizoona. Boma likufuna liphunzitse anthu kuti ku ndende ndi malo osainthirako makhalidwe ndi kaganizidwe ka anthu osati kuwazunza. Anthu akasinthika ndi kutuluka ku ndende atha kukakhala mzika zodalillika za dziko lino,” anatero  a Dausi. Poyankhulapo m’modzi mwa akaidi omwe alandira ma CERTIFICATE a uzimuwa (THEOLOGY) ku ndendeyi TONNEY CHIPHWANYA wapempha boma kuti lidzikhululukira akaidi omwe atsintha powopa kuti akakhalitsa mu ndendemo athanso kumaphunzira zoyipa kwa Akaidi osokonekera mu ndende-yi. “munthu amatha kusintha koma akapitilira kukhala mu ndende muno chifukwa chakuti akukhala pafupi ndi anthu omwe ndi osokonekera zimapezeka kuti nayenso amasokonekera makhalidwe,” anatero Chiphwanya. Pamwambo mkulu wa ndende m’dziko muno mayi WANDIKA PHIRI wati maphunzirowa achepetsa milandu ya Upandu chifukwa akaidiwa akatuluka akakhala anthu otsinthika mu Uzimu komanso mukaganizidwe.",https://www.radiomaria.mw/akayidi-atatu-adzodzedwa-ubusa/,"September 23, 2019",Izahaki Mwacha
Blantyre ADD Yakonzeka Kuthana ndi Ntchembere Zandonda,"Wolemba: Thokozani Chapola Mbewu zokhudzidwa ndi tizilombo tokhala ngati ntchembere zandonda Mkulu woona za chitetezo cha mbewu ku ofesi yoona za ulimi m’boma la BLANTYRE a SAM NGWIRA ati ofesi yawo ndi yokonzeka kuthana ndi tizilombo tokhala ngati ntchembere zandonda mu nyengo ya ulimi ikudzayi. A NGWIRA auza atolankhani a MANA kuti chaka chatha unduna wa zamalimidwe unapereka mankhwala opopera tizilomboti ndipo akukhulupilira kuti chaka chinonso zikhala chimodzimodzi. Iye wati kupatula mankhwala-wa, ofesi yake yakonzekera kuphunzitsa alimi njira za makedzana zothanirana ndi tizilomboti tomwe timawononga kwambiri mbewu maka chimanga. Kwa zaka zitatu tsopano, dziko la Malawi lakhala likuvutika ndi tizilomboti zomwe zachititsa kuti anthu azikolora zochepa komanso kukhala ndi chakudya chosakwanira mabanja mwawo. Tizilomboti tinadzindikiridwa poyamba ku Machinga komanso Blantyre ADD mu chaka cha ulimi cha 2016/2017.",https://www.radiomaria.mw/blantyre-add-yakonzeka-kuthana-ndi-ntchembere-zandonda/,"September 23, 2019",Izahaki Mwacha
Nthambi za Boma Zikulephera Kulipira Mabilu a Madzi,"Wolemba: Thokozani Chapola Unduna wake ulowelerapo-Nankhumwa Nduna yoona za ulimi mthilira ndi chitukuko cha madzi a Kondwani nankhumwa lachisanu lapitali ati nthambi komanso maofesi ambiri a boma akuti akulephera kupereka ngongole  zawo zamadzi ku bungwe la Southern Region Water Board  (SRWB). A NANKHUMWA anena izi paulendo wao oyendera ntchito za bungwe-li pomwe anakayendera malo angapo omwe bungwe-li likugwira ntchito zake monga ku malo a dam la mlunguzi, ndi ena mu mu mzinda wa ZOMBA. Iwo ati kusaperekedwa kwa mabilu-wa ndi amodzi mwa mavuto omwe mabungwe opereka madzi akukomana nawo m’dziko muno, ndipo ati boma liyesetsa kuchitapo kanthu ndi cholinga choti ntchito za bungweli zipite patsogolo. “nkhani zimenezi zikulepheretsa mabungwe opereka madzi mdziko muno kuti agwire ntchito yawo moyenera ndipo ife ngati boma tichitapo kanthu kuti nthambi za boma zomwe zili ndi ngongole ku mabungwe onse opereka madzi mdziko muno abweza ngongolezo,” anatero a Nankhumwa. Malipoti akusonyeza kuti bungwe la Southern Region Water Board lili ndi ngongole zokwana 12.5 billion kwacha zomwe likuyenera kutolera ku nthambi zosiyanasiyana za boma.",https://www.radiomaria.mw/nthambi-za-boma-zikulephera-kulipira-mabilu-a-madzi/,"September 22, 2019",Izahaki Mwacha
Banja linjatidwa pofuna kugulitsa mwana wachialbino,"Wolemba: Thokozani Chapola Chigalu: Tinagwiritsa ntchito ukatsiwiri wathu Apolisi ku NTCHEU agwira banja lina la m’dziko la MOZAMBIQUE kamba koliganizira kuti limafuna kugulitsa mwana wawo wa khungu la chi-abino m’bomalo. Malinga ndi m’neneri wa apolisi m’bomalo SUB INSPECTOR HESTINGS CHIGALU, anthu-wa ndi JUWAWO BISIWASI wa zaka 19 pamodzi ndi mkazi wawo a  SONIA SIPOTSI wa zaka 30 zakubadwa, onsewa ndi a m’dziko la MOZAMBIQUE. Anthu-wa awagwilira pamalo ena omwera mowa a TSANGANO m’bomalo, pomwe amatsatsa malonda mwanayo pa mtengo wa 9 MILLION 5 HUNDRED THOUSAND KWACHA. “Tinagwiritsa ntchito ukatsiwiri wathu. Titatsinidwa khutu ndi anthu kuti pali banja lina la ku Mozambique lomwe likugulitsa mwana wa chi albino tinapanga ngati nafenso tikufuna kugula malondawa ndipo anatikhulupilira ndi pomwe tinakumana naye mpaka kumumanga,” anatero Chigalu. Iye wati mkuluyu atamugwira anauluranso kuti ali ndi mifuti iwiri yomwe akusunga kwa a mfumu ena a m’boma la Neno ndipo mfumuyi yanjatidwanso. “Mfumu imeneyi tinapita kwawo ndi kukafufuza ndipo tinapezako mifuti iwiri umodziwo ndi wa AK47 ndipo padakalipano mfumuyi tayimanganso ili ku polisi ya Ntcheu,” anatero Chigalu. Pamenepa Chigalu wati kupatula mlandu wofuna kugulitsa albino, mkuluyu pamodzi ndi mfumuyi akayankhanso mlandu wopezeka ndi mfuti popanda chilolezo. Iye wati apolisiwa akugwira ntchito limodzi ndi apolisi a mdziko la Mozambique poganizira kuti anthuwa ndi mzika za dziko la Mozambique.",https://www.radiomaria.mw/banja-linjatidwa-pofuna-kugulitsa-mwana-wachialbino/,"September 22, 2019",Izahaki Mwacha
President Al-Sisi Akumana Ndi Ziwonetsero Zoyamba,"Wolemba: Thokozani Chapola Malamulo atsopano akumulora kulamulira dziko la Egypt mpaka 2030-Al-Sisi Apolisi a mdziko la Egypt agwiritsa ntchito utsi wokhetsa msozi pothamangitsa anthu ena omwe amachita zionetsero zotsutsana ndi ulamuliro wa mtsogoleri wa dzikolo ABDUL FATTAH AL-SISI. Anthuwa ati akufuna kuti Al-Sisi atule pansi udindo wake pomuganizira kuti akukhudzidwa ndi katangale yemwe akuchitika m’boma. Malinga ndi malipoti a wailesi ya BBC, ziwonetserozi ndi zoyamba kuchitika chimusankhireni pa udindowu mchaka cha 2014. Padakalipano anthu asanu ndi omwe amangidwa pa ziwonetserozi. Mchaka cha 2013 AL-SISI anatsogolera asilikali a dzikolo pothetsa ulamuliro wa mtsogoleri woyamba mu mbiri ya democracy ya dzikolo MOHAMMED MORSI. Pa chisankho cha mchaka cha 2018 president AL-SISI anapambana ndi 97 percent kaamba koti panalibe munthu wachikoka kwambiri yemwe amapikisana naye. Mwezi wa April chaka chino anthu a mdziko la Egypt anachita voti ndipo anasankha kuti malamulo a dzikolo asinthe kuti athe kulora president AL-SISI kukhala pa udindowu mpaka chaka cha 2030.",https://www.radiomaria.mw/president-al-sisi-akumana-ndi-ziwonetsero-zoyamba/,"September 22, 2019",Izahaki Mwacha
MEC Ichititsa Msonkhano wa Mabungwe Oyendetsa Chisankho mu Africa,"Wolemba: Thokozani Chapola Wapampando wa bungwe la ECF-SADC-Ansah Bungwe la Electoral Commission Forum  mmaiko a mu SADC  likuyembekezeka kuchita msonkhano wake waukulu mdziko muno kuyambira pa 22 mpaka pa 27 September 2019. Malinga ndi chikalata chomwe bungwe loyendetsa chisankho mdziko muno chatulutsa chomwe chasainidwa ndi wapampando wa bungweli DR. JANE ANSAH, wachiwiri kwa mtsogoleri wa dziko lino EVERTON CHIMULIRENJI ndi yemwe akatsegulire msonkhanowo omwe uchitikire ku Mount Soche Hotel mu mzinda wa Blantyre. Mkatikati mwa msonkhanowu, ati mukakhalanso maphunziro apadera a tsiku limodzi a momwe mabungwewa angapititsire patsogolo chisankho kuti chikhale chovomerezeka kudzera m’mabungwe osiyanasiyana omwe amayang’anira chisankho. Bungwe la Ectoral Commissions Foum (ECF-SADC) ndi bungwe la mabungwe oyendetsa chisankho m’maiko a mu SADC momwe muli mayiko 16 omwe ndi a Angola, Botswana, Drc, Lesotho, Madagascar, Malawi, Mauritius, Mozambique, Namibia, Seychelles, Swaziland, Zambia, South Africa, Tanzania, Zanzibar komanso Zimbabwe. Padakalipano wapampando wa bungweli ndi dziko la Malawi.",https://www.radiomaria.mw/mec-ichititsa-msonkhano-wa-mabungwe-oyendetsa-chisankho-mu-africa/,"September 22, 2019",Izahaki Mwacha
Zokonzekera za zaka 20 za Radio Maria Zili Mkati,"Wolemba: Sylvester Kasitomu Adzatsogolera mwambowo-Bishop Stima Zokonzekera za mwambo waukulu wokondwelera kuti Radio Maria Malawi yakwanitsa zaka 20 akuti zikuyenda bwino. M’modzi mwa akuluakaulu oyendetsa ntchito za wailesi-yi kuno ku Malawi, a Richard Dokotala ndi omwe anena izi pofotokonzera mtolankhani wathu. Iwo ati patsikuli mwambo wa chakachi udzayamba ndi misa ya Ulemu yomwe adzatsogolere ndi wolemekezeka Ambuye Montfort Sitima a Dayosizi ya Mangochi. A Dokotala ati mwa zina, patsikuli kudzakhala zakudya zogulitsa komanso gulu la Efata Africa Band kuchokera ku Balaka. “Kwakulu chimene takonza panopa ndi kuitana anthu osiyanasiyana patsikuli kuti tidzasangalire limodzi komanso kuzathandiza wailesi yathu pomwe ndi mwana yemwe wabadwa ndipo akufunika mphatso kuti akule bwino” anatero Dokotala. Radio Maria Malawi inakhazikitsidwa pa 24 August mu chaka cha 1999 mu dayosizi ya Mangochi ndi malemu ambuye Alesandro Asolari omwe anali episcope wa dayosiziyi nthawi imeneyo.",https://www.radiomaria.mw/zokonzekera-za-zaka-20-za-radio-maria-zili-mkati/,"September 21, 2019",Izahaki Mwacha
MBTS Ipempha Anthu Apitilize Kupereka Magazi,"Wolemba: Glory Kondowe Ena mwa anthu akupereka magazi nthawi ya mbuyomu Bungwe lotolera magazi mdziko muno la Malawi Blood Transfusion Services (MBTS) lapempha anthu mdziko muno kuti apitirize kupereka magazi ndi cholinga chofuna kupulumutsa miyoyo ya anthu ochuluka mu zipatala zosiyanasiyana. Wofalitsa nkhani za bungweli mdziko muno a Allen Kaombe anena izi polankhula ndi Radio Maria Malawi. Iwo ati udindo wopereka magazi ndi wa wina aliyese ndipo anatsutsa zimene anthu ena amaganiza kuti kupereka magazi ndi ntchito ya ophunzira okhawokha a msukulu zosiyanasiyana. Mwa zina a Kaombe ayamikira anthu omwe amadzipereka popereka magazi ku ma ofesi awo zomwe ati ndi zofunika kwambiri. Iwo akumbutsa a Malawi kuti anthu omwe akuyenera kupereka magazi ndi aliyense oyambira zaka 15 zakubadwa kulekeza 65 ndipo ndi anthanzi. “Sizoti ndi ana a sukulu wokha ayi ndipo ndikupempha a Malawi onse kuti ndi udindo wawo kupereka magazi ku bungweri,” anatero a kaombe. Iwo ati magazi omwe amafunikira mdziko muno ndi 120 thousand litres pa chaka ndipo amene latolera ndi 58 thousand yomwe ndi 50 percent yokha basi.",https://www.radiomaria.mw/mbts-ipempha-anthu-apitilize-kupereka-magazi/,"September 21, 2019",Izahaki Mwacha
Tea Akugulitsidwa Motchipa Kwambiri-Unduna,"Wolemba: Sylvester Kasitomu Unduna wake ulowelerapo-Nankhumwa Unduna wa za malimidwe, ulimi wa m’thilira ndi chitukuko cha madzi, walonjeza kuti ulowererapo pa mavuto omwe alimi ang’onoang’ono akukumana nawo m’dziko muno. Nduna mu unduna-wu a Kondwani Nankhumwa anena izi lachitatu pomwe anayendera alimi a Tea ndi Nthochi a m’maboma a Thyolo ndi Mulanje. Paulendowu zadziwika kuti alimi ang’ono ang’ono a TEA akumagulitsa mbeu yawo pa mtengo otsikitsitsa poyerekeza ndi zomwe amalowetsa pochita mu ulimi-wu. Polankhulapo pambuyo pa ulendowu a Nankhumwa anati anakonza ulendowu ndi cholinga choti ayendere alimi anthochi omwe akhala akuvutika ndi matenda achisaka komanso tea. “Timazayendera alimi anthochi komanso tea kuti tizamve tokha mavuto omwe anthuwa akukuamana nawo mderali potengera kuti izi ndi mbewu zomwe anthu mbomali amadalira,” anatero a Nankhumwa. Mwazina anankhumwa alonjeza kuti akamba ndi anthu omwe amagula tea mmabomawa kuti akweze mitengo yogulira komanso kubweretsa mbewu nthochi za tsopano kuti anthu kuti abzale m’maderawa. Mtsogoleri wa alimi a tea mu dera la Maonga Smallholders Association a Wilfred Kasitomu anati alimi ang’onoang’ono a tea m’bomali akukumana ndi mavuto ochuluka kaamba koti misika sikuyenda bwino potengera ndi zomwe iwo akulowetsa pochita ulimiwu. “Ifeyo ku Thyolo kuno tilibe mbewu ina yoti tingadalire ndi tea yekha kaamba koti nthaka yathu inasuluka koma sitipindula kaamba ka misika yomwe imatigula masamba athu mwachitsanzo timagulitsa tea pa mtengo wa K121. 30t yomwe ndi yochepa kwambiri potengera ndi zomwe timalowetsa mmunda,” anatero a Kasitomu.",https://www.radiomaria.mw/tea-akugulitsidwa-motchipa-kwambiri-unduna/,"September 21, 2019",Izahaki Mwacha
Katwiri pa Ndale Adzudzula Mutharika,"Wolemba: Glory Kondowe Wapita ku UNGA mdziko la America-Mutharika Mmodzi mwa a katswiri pa nkhani za ndale mdziko muno, George Phiri wadzudzula president Peter Mutharika kaamba kosauza mtundu wa a Malawi zomwe akachite ku nsonkhano wa United Nations General Assembly (UNGA). A Phiri awuza Radio Maria kuti zomwe achita a Mutharika zikusonyezeratu poyera kuti samaona kufunika kwa anthu omwe anawaika pa mpando wa utsogoleri wa dziko. Iwo ati, nsonkhano wa UNGA, ndiwofunikira ndipo kunali kwabwino kuti zonse zokachita kumeneko anthu mdziko muno adziuzidwa. Mwazina a Phiri anati tsogoleri wadziko ayenera kuzindikira kuti nditsogoleri chifukwa anthu anamusankha ndipo iye ayenera kupanga dzinthu zomwe anthu akufuna. “Iye ngati mtsogoleri wa dziko sangangochoka kupita ku nsonkhano wa UNGA osaliwuza dziko kuti apita anthu angati kapena agwiritsa ndalama zingati chifukwa ndalama zomwe amakagwiritsa ntchito ndiza thumba la dziko la Malawi,” anatero a Phiri. Iwo ati zimenezi zikusonyeza kuti mtsogoleriyu sakusamala kuti anthu anamusankha koma ngati anangolowera nzeru zake ndiponso alibe utsogoleri wabwino.",https://www.radiomaria.mw/katwiri-pa-ndale-adzudzula-mutharika/,"September 21, 2019",Izahaki Mwacha
Papa Wati Mphatso Za Mzimu Woyera Zimathandiza Kukhwimitsa Chikhulupiliro,"Wolemba: Glory Kondowe Papa Francisko Mtsogoleri wa mpingo wakatolika pa dziko lonse Papa Fransisco wati mphatso za mzimu woyera zomwe anthu amalandira zidziwathandiza kukhala olimba komanso osaopa pakufalitsa uthenga wabwino. Iye anayankhula izi pa mkumano ndi anthu pabwalo la St. Peters Squere ku likulu la mpingowu ku Vatican. Iye wati monga amachitira atumwi, akhristu nawo akuyenera kukhala olimba mu chikhulupiliro chawo kupyolera mu mphatso za mzimu woyera. Mwa zina mtsogoleri wa mpingo wakatolikayu anapereka chitsanzo chakusaopa chomwe amalitiri a mpingo wa Orthodox a mdziko la Egypt adaonetsa mpaka kuphedwa mdziko la Libya. Iye wati izi ndiye zofunika kuti akhristu adzitsatira posaopa chomwe chingabwere kutsogolo kwawo kaamba ka chikhulupiliro chawo.",https://www.radiomaria.mw/papa-wati-mphatso-za-mzimu-woyera-zimathandiza-kukhwimitsa-chikhulupiliro/,"September 21, 2019",Izahaki Mwacha
Mayor Apempha Red Cross Iphunzitse Anthu First Aid,"Wolemba: Sylvester Kasitomu Wavomereza za kufunika kwa first aid-Kapombosola Banda Meya wa mzinda wa Zomba, khansala Benson Bulla lachiwiri wapempha bungwe la Malawi Red Cross Society kuti liphunzitse anthu m’madera ambiri za First Aid kuti anthuwa adzithandidza anzawo akamvulala asanawatengere kuchipatala. Iye wayankhula izi kwa Jali m’boma la Zomba pamwambo womwe bungwe la Malawi Red Society lidakonza wa First Aid Day. Khansala Bulla yemwe anali mlendo wolemekezeka pa mwambowo  wapemphanso bungwe la Malawi Red Society kuti liphunzitse akaidi m’ndende za dziko lino pa zamomwe angathandizilane pomwe wina wavulala mu ndendezi. “Monga tikudziwa kuti zipatala zathu ndi zamutalimutali komanso kusowa kwa makhwala mzipatalazi kwakula. Ndi khumbo lathu kuti pakhomo pali ponse pakhale muthu modzi yekha yemwe aphunzitsidwe mmene ngathandizire muthu akavulala asanapite ku chipatala,”  anatero a Bula. Poyankhulapo pamwambo-wu mkulu wa zaumoyo ku bungwe la Malawi Red Society m’dziko muno a Dan Kapombosola Banda anavomeleza zakufunika kwa maphunziro okhudza kaperekedwe ka thandizo loyambilira kwa anthu omwe avulala. “Kutengera ndikufunika kwa chithandizo choyambirira ndi koti timapewa kuluza moyo wa muthu kaamba kotalikira chipatala, zimatha kutheka kuti muthu wakomoka athu amalephera kumpatsa chithandizo kaamba kosowa upangiri wa mmene angamuthandizire,” antero Kapombosola Banda. Bungwe la Malawi Red Cross limathandiza popereka maphunziro kwa anthu kuti adziwe njira zomwe angamuthandizire munthu amene wadwala mwadzidzidzi kapena wachita ngodzi kuti apewe infa zodza kaamba kaamba kosowa chisamaliro chokwanira.",https://www.radiomaria.mw/mayor-apempha-red-cross-iphunzitse-anthu-first-aid/,"September 19, 2019",Izahaki Mwacha
Episcope apempha Ansembe  kukonzekera bwino chaka chachibalalitso,"Wolemba: Sylvester Kasitomu Wapempha ansembe akonzekere chibalalitso cha mpingp-Msusa Arkiepiskopi wa arkidayosizi ya Blantyre Thomas Luke Msusa wapempha ansembe mu arkidayosiziyi kuti azikonda kulimbikitsa anthu za moyo wawo wa chikhristu ndi kuonetsetsa kuti akulandira masacrament omwe amayenera kuti alandire mu mpingowu. Episcope yu wapereka uthenga-wu lachiwiri ku Nantipwiri Pastoral Centre kwa Bvumbwe m’boma la Thyolo pa msonkhano wa tsiku limodzi wa ansembe otumikira mu Arch–Dayosizi-yo. Iwo anati ndiokodwa ndi mene ansembe akufalitsira uthenga okhudza chaka cha chibalalitso  wa chaka chino. “Ife ngati ansembe tikuyenera kukhala patsogolo kuphunzitsa komanso kuwapatsa akhristu athu zomwe akusowa kuti afalitse uthenga wabwino m’madera omwe akufuna kuti apite,” anatero ambuye Msusa. Ansembe pafupifupi 65 otumikira mu Arch-Dayosizi-yi ndi omwe achita nawo msonkhanowo, komwe mwa zina akumbutsana za mwezi wa wapadera wa chibalalitso Extra-ordinary Missionary Month.",https://www.radiomaria.mw/episcope-apempha-ansembe-kukonzekera-bwino-chaka-chachibalalitso/,"September 18, 2019",Izahaki Mwacha
RSA ipepesa Nigeria kaamba ka Xenophobia,Wolemba: Sylvester Kasitomu Dziko la South Africa lapepesa dziko la Nigeria kaamba ka nkhaza zotchedwa Xenophobia zomwe mzika za dzikolo zakhala zikuchitira a nthu a mdziko la Nigeria komanso maiko ena posachedwapa. Malinga ndi BBC mmodzi mwa akuluakulu a boma mdziko la South Africa a Jeff Radebe ndi omwe anapita mdziko la Nigeria pamodzi ndi asilikali kukapereka uthenga wopepesa kwa mtsogoleri wa dzikolo a Muhammadu Buhari. Mmawu ake President  Buhari  wayamikira kudzichepetsa komwe dziko la South Africa lachita poonetsa kulakwa kwa mzika zake ndipo wati aonetsetsa kuti ubale wamayiko awiriwa ukupitilirabe. Malipoti akuti mkumano wa awiriwa unachitikira mumzinda wa Abuja omwe ndi limodzi mwa mizinda ikuluikulu yomwe ikupezeka mdziko la Nigeria. Malinga ndi malipoti anthu pafupifupi 12 ndi omwe aphedwa mdziko la South Africa potsatira za mtopolazi.,https://www.radiomaria.mw/rsa-ipepesa-nigeria-kaamba-ka-xenophobia/,"September 18, 2019",Izahaki Mwacha
HRDC Yati Sigonja,"Wolemba: Sylvester Kasitomu Anatsogolera ziwonetserozi mu mzinda wa Lilongwe-Mtambo Bungwe lomwe likutsogolera ziwonetsero za bata  zofuna kukakamiza wapampando wa Bungwe la Malawi Electoral Commission (MEC) Dr. Jane Ansah kuti atule pansi udindo wake posakhutira ndi momwe adayendetsera chisankho cha pa 21 May lati silisiya kuchita ziwonetsero kufikira zofuna zawo zitakwaniritsidwa. Poyankhulapo lachitatu mu mzinda wa Zomba, wapampando wa Bungwe la Human Rights Defenders Coalition (HRDC) mchigawo chaku m’mawa cha dziko lino a Madalitso Thoko Banda ati cholinga cha ziwonetserochi ndikufuna kuti DR. JANE ANSAH komanso ma Commissioner a bungwe la MEC atule pansi ma udindo awo. A BANDA adzudzulanso anthu ena omwe akumatumiza mauthenga oopseza anthu omwe akuchita zionetserowa kudzera pa ma phone awo ponena kuti awapha akapitilidza kutsogolera kuchita ziwonetserodzi kuti asiye mchitidwe otero chifukwa kuchita ziwonetsero ndi ufulu wa wina aliyense. “Anthu ena ali ndi nkhalidwe loipa amene akumaopseza anthu omwe akuchita zionetserozi, ife ngakhale mutiopseze sitisiya kuchita mademostations mpaka chokhumba chathu chitachitika,” anatero Banda. Malinga ndi malipoti zionetserozi ziptilira kuchitika lachinayi mpaka lachisanu mmizinda yonse ikulu ikulu mdziko muno.",https://www.radiomaria.mw/hrdc-yati-sigonja/,"September 18, 2019",Izahaki Mwacha
ECM Ipempha Akhristu Akonzekere Kubwera Kwa Nthumwi Ya Papa,Wolemba: Sylvester Kasitomu Walemba chikalatacho-Bambo Saindi Mpingo wakatolika mdziko muno wapempha atumiki komanso akhristu mu mpingowu kuti agwirane manja pokonzekera mwambo wa misa wolandira nduna ya a Papa kuno ku Malawi ambuye Gian-franco Gallone yemwe afike mdziko muno mwezi wa mawa. Malinga ndi chikalata chomwe aku likulu la mpingowu atulutsa lachitatu chomwe chasainidwa ndi mlembi wankulu ku bungwe la ma episcopi mdziko muno Episcopal Conference of Malawi ECM bambo Henry Saindi ndunayi idzafika mdziko muno mamawa wa Loweluka pa 12 Otober 2019 ku Maula Cathedral mu Archidayosizi ya Lilongwe. Mwazina chikalatachi chati kufika kwa ndunayi mdziko muno ndi chinthu cha mtengo wapatali kaamba koti ndi umodzi mwa maulendo oyera omwe anthu amakhala nawo m’malo osiyanasiyana pa dziko lonse. Mpingowu wapempha ansembe asisitere komanso akhristu eni ake kuti azasonkhane mwa unyinji kuti akalandile komanso kukapepherera limodzi ndi ndunayi pa nsembe ya misa yomwe idzachitike patsikuli. Aka ndi kachiwiri kuti nduanyi ifike ndi kudzachedza mdziko chiyisankhireni chaka chatha.,https://www.radiomaria.mw/ecm-ipempha-akhristu-akonzekere-kubwera-kwa-nthumwi-ya-papa/,"September 18, 2019",Izahaki Mwacha
Archdayosizi Ya Blantyre Iyamikira Sister Nsona,"Wolemba: Glory Kondowe  Komiti yomwe imayendetsa miyambo ikuluikulu mu archdiyosizi ya Blantyre Lamulungu yayamikira ntchito yabwino yomwe Sister Meria Nsona agwira pamene anali membala wa komitiyi. Izi zadza pa mwambo wotsanzikana nawo ndi kulandira sister Hortensia Njala omwe alowa m’malo mwao mwambo womwe unachitikira ku nyumba ya archbishop wa arkidayosiziyo ku CI. M’mawu awo bambo Alfred Chaima omwe ndi mkulu woona za utumiki mu arkidayosiziyo ati sister Nsona anali munthu amene sanabise mphatso zawo potumikira mpingo ngati membala wa komiti yoyendetsa miyambo ikuluikulu yomwe muchingerezi imachedwa kuti Events Committee. “Sister Nsona anali munthu wachangu, wosatopa ndi wosawinya potumikira pa nkhani yachipembezo,” anatero bambo Chaima. Koma polankhulapo Sister Nsona ati ndi olemera kuthupi komanso uzimu chifukwa cha mphatso zosiyanasiyana zomwe aphunzira ndipo kupambana zonse akuthokoza mulungu chifukwa  cha nzosezi nditchito yomwe ansembe agwira. “Ndikuthokozanso amayi omwe andiphunzitsa luso losoka la desgning  zomwe ndikaphunzitsenso amayi amu dayosizi ya Chikwawa komwe ndikupita,” anatero Sister Nsona. Polankhulapo Sister Hortensia Njala omwe alowa mmalo wa sister Nsona ati ndi okondwa kuti akuluakulu a chipani chawo cha Atumiki a Maria Virgo Wodala [Servants of the Blessed Virgin Mary SBVM] powakhulupilira kuwaika mu komitiyi. Siter Meria Nsona atumidwa ndi akuluakulu awo achipani kuti akatumikire mu dayosizi ya Chikwawa kuchoka ku Our Lady of Wisdom mu arkdayosizi ya Blantyre komwe amatumikira.",https://www.radiomaria.mw/archdayosizi-ya-blantyre-iyamikira-sister-nsona/,"September 17, 2019",Izahaki Mwacha
Nthalika amema mamembala a CMO Kuti Achilimike,"Wolemba: Sylvester Kasitomu Wapempha bungwe la abambo lichilimike mu mpingo-Nthalika Bambo mfumu a parishi ya Nthawira mu arkidayosizi ya Blantyre bambo Elizeo Nthalika loweruka alimbikitsa bungwe la abambo la Catholic Men Organization (CMO) ku Holy Trinity Matawale Parish mu Dayosizi ya Zomba kuti lidzitenga nawo gawo padzochitika-chitika za mpingowu. Bambo NTHALIKA alankhula izi pa m’bindikiro wa tsiku limodzi wa bungwe la abambo la Catholic Men Organization (CMO) a m’parishiyo. Iwo ati abambo ali ndi udindo waukulu mu zochitikachitika za mu mpingo kotero ndikofunika kuti adzikhala patsogolo pazochitika zilizonse mu mpingowu. “Azibambo ali ndi gawo lalikulu mumpingo kaamba koti iwo ndi amene ali mutu wa mawanja awo ndiye akuyenera kuti akhale patsogolo kulimbikitsa akazi awo kutenga nawo gawo mu zochitika chitika zamumpingo,” anatero bambo Nthalika. Poyankhulapo wapampando wa Bungwe la abambo la ku Holy Trinity Matawale Parish dayosizi ya Zomba a Nicholas Mwisama ati anakonza   ndi cholinga chofuna kuti Bambo wina aliyense adziwe udindo wake mu Mpingo. “Abambo akuyenera kudziwa kuti iwo ali ngati mutu wa mpingo ndipo akuyenera kukhala patsogolo kuphunzitsa anthu onse zabwino zachikhristu monga kutenga nawo gawo mmiyambo ngati iyi” anatero a Mwisama. Mwazina m’bindikorowu unasonkhanitsa nthumwi za m’bungwe la abambo ochokera mu ma tchalitchi onse amuparishiyi.",https://www.radiomaria.mw/nthalika-amema-mamembala-a-cmo-kuti-achilimike/,"September 17, 2019",Izahaki Mwacha
"Papa Ayamikira Mgwirizano wa Ukraine, Russia","Wolemba: Sylvester Kasitomu Wapempha mayiko azigwirizana – Papa Papa FRANCISKO lamulungu lapitali wati ndi okondwa ndi zomwe maiko a RUSSIA komanso UKRAINE achita posinthana akaidi omwe akukhala m’ndende za m’maikowa. Polankhula kwa anthu omwe anasonkhana lamulungu pa bwalo la Saint Peter’s Square, Papa wati ali ndi chikhulupiliro choti ubale ndi mgwilizanowu upitilira pakati pa mayiko awiriwa. Iye wati zomwe mayikowa achita zikuyenera kupereka chitsanso chabwino ku mayiko ena. Pamenepa mtsogoleri wa mpingo wakatolikayu wati ndi okondwa kuti akayidi-wa tsopano apeza mtendere ndipo kamba koti azikatha kusamalidwa ndi achibale m’mayiko awo. Malingana ndi malipoti,  akaidi 33 a m’dziko la Russia ndi omwe amasungidwa ndi dziko la Ukraine, pomwe dziko la ku Russia limasunga akayi 35 a m’dziko la Ukraine.",https://www.radiomaria.mw/papa-ayamikira-mgwirizano-wa-ukraine-russia/,"September 17, 2019",Izahaki Mwacha
Papa Wati Akhristu Apemphelere Atsogoleri,"Wolemba: Glory Kondowe Wapempha anthu apemphelere atsogoleri-Papa Francisko Mtsogoleri wa  mpingo wa katolika pa dziko lonse Papa Francisko lero wati ndi kofunika kumapempherera atsogoleri a boma komanso a ndale. Iye walankhura izi pamwambo wa misa yomwe anatsogolera ku likulu la mpingowu ku Vatican. Malinga ndi Papa Francisko koyenera kumawapemphelera atsogoleriwa nthawi zonse ndi cholinga choti atumikire anthu awo moyenera poyang’anira za udindo omwe amasenza. Mwazina mtsogoleriyu anagwira mau a mkalata yoyamba ya Paulo Woyera kwa Timoteyo 2 ndime ya 1 mpaka 8 onena za kufunika kopemphelera mafumu ndi onse olamulira. Iye wati nthawi zina atsogoleri amayamikiridwa komanso kunyozedwa ndipo Papa wati zimenezi sizinasiye malo popeza ngakhale atsogoleri a mpingo monga ansembe, a episikopi komaso asiteri amayamikilidwa komanso kunyozedwa choncho ndi kofunika kuwapemphelera nthawi ndi nthawi kuti apitilize ntchito zawo ndikukhala atsogoleri abwino nthawi zonse.",https://www.radiomaria.mw/papa-wati-akhristu-apemphelere-atsogoleri/,"September 17, 2019",Izahaki Mwacha
Msusa Ayamikira PMS Povumbulutsa Luso La Ana,"Wolemba: Sylvester Kasitomu Wayamikira bungwe la PMS-Msusa Archbishop Thomas Luke Msusa wa arkidayosizi ya Blantyre wayamikira ofesi yoona za utumiki wa ana ya Pontifical Mission Societies (PMS) kamba kothandiza bwino ana pa ntchito yofalitsa m’thenga wabwino kudzera m’mayimbidwe. Ambuye MSUSA omwenso ndi wapampando wa bungwe la maepiskopi a mpingo wa katolika mdziko muno anena pambuyo pa mwambo wa kwaya Festival ya utumiki wa ana mu ndime yotsiliza yomwe inasonkhanitsa makwaya Atatu-Atatu oyimira ma Dayosizi a Zomba, Mangochi, Chikwawa ndi Arch-Dayosizi ya Blantyre. Festival-yi inachitikira ku parish ya CI mu Arch-Dayosizi-yo. Ambuye MSUSA ati ndi okondwa ndi chikonzero cha kwaya Festival-yi kamba koti yathandiza kubvumbulutsa luso la utumiki wa ana kudzera mmayimbidwe. Iwo anayamikiranso makwaya a ana omwe achita bwino pa chiphwando cha mayimbidwechi. Polankhulanso mwana oyimbitsa kwaya yomwe yakhala pa nambala wani yomwe ndi ya St. Magdalena ku Balaka, Catherine Chimenya wathokoza Mulungu kamba koti kwaya yawo yachita bwino pa chiphwandochi. “Chimwemwe changa ndi chachikulu zedi chifukwa sindimayembekeza kuti ifeyo tingapambane motere chachikulu ndingofuna ndithokoze anthu omwe atithandiza kuti tifike pamenepa,” antero Catherine. Pa mpikitsano-wu  kwaya ya ana  ya St. Magdalena kuchokera ku Balaka mu dayosizi ya Mangochi ndi yomwe yakhala pa nambala wani, pomwe kwaya yachiwiri inali ya St. Martine kuchokera ku Nsanama mu dayosizi yomweyo ya Mangochi, ndipo yachitatu inali ya St. Anna yochokera ku Holy Ghost Parish ku Ndirande mu Arch Dayosizi ya Blantyre, ndipo makwaya ena otsatira-wo anali ochokera ku Zomba ndi Chikwawa.",https://www.radiomaria.mw/msusa-ayamikira-pms-povumbulutsa-luso-la-ana/,"September 16, 2019",Izahaki Mwacha
Apha Mdzukulu Wake Kaamba Ka Njinga,"Wolemba: Glory Kondowe  Apolisi m‘boma la Dedza akusunga mchitokosi a Goodwin Golden a zaka 20 zakubadwa  popha mdzukulu wawo wa zaka 8  chifukwa cha njinga yakapalasa. Wachiwiri kwa wofalitsa nkhani m’bomalo Cassim Manda wati loweruka pa 14 mwezi uno malemu-yu Yoswa Olivani anatenga njingayo kwa makolo ake mkumayendetsa ndipo ali mkati moyendetsa anakomana ndi woganizilidwayu yemwe ndi amalume ake omwe anamulanda njingayo ndipo anamumanga pakhosi  ndi chingwe mpaka kufa. Wofalitsa nkhani za apolisiyu wati woganizilidwayu anakataya thupi la malemuyo muchimbudzi. “Atawona kusowa kwa mwanayu makolo anayamba kumusakasaka koma sanapezeke ndipo usiku anthu anakumana pabwalo panyumba yamalemuwo kukambilana zochita ndipo woganizilidwayu anali pomwepo koma ati anachoka pa malopo modabwitsa kulowera ku chimbudzi zomwe zinapangitsa anthu kuyamba kuganiza ndipo mpaka anamulondola kuchimbudziko ndipo anapeza thupi lamalemuwo lili tchimbudzicho,“ anatero Manda. A Goodwin ati anayetsetsa kuthawa koma anagwidwa ndi anthu amudzimo. Malinga ndi zotsatora za ku chipatala malemuyo wafa kamba kobanika ndipo anapezekanso ndi chigwe mkhosi pa nthawiyo. Woganilizidwayo komanso malemuwo onse amachokera mudzi mwa Kanyimbi mfumu yayikulu Kachere m’boma la Dedza.",https://www.radiomaria.mw/apha-mdzukulu-wake-kaamba-ka-njinga/,"September 16, 2019",Izahaki Mwacha
Nduna Yati Malipiro a Aphunzitsi Msukulu Za Kwacha Akuchepa,"Wolemba: Sylvester Kasitomu Wati aphunzitsi a msukulu za kwacha akulandira ndalama zochepa kwambiri-Navicha Boma lati liyesetsa kupereka malipiro abwino kwa anthu omwe amapereka maphunziro a msukulu za kwacha mdziko muno pofuna kupititsa patsogolo maphunzirowa. Mai Mary Navitcha yemwe ndi nduna yoona zoti palibe kusiyana pakati pa amai ndi abambo, ana, aulumali ndi chisamaliro cha anthu komanso phungu wadera la Thyolo Thava anena izi Loweruka pa mwambo wa chaka chino wa tsiku lokumbukira kuwerenga padziko lonse la International Literacy Day omwe unachitikira pa sukulu ya primary ya Nsenjere m’boma la Nkhotakota. Iwo ati dziko lomwe anthu ake sakudziwa kuwerenga kulemba komanso kuwerengera silingatukuke kaamba koti anthu satenga nawo gawo pa ntchito zofunika zomwe zingatukule dziko monga ntchito za malonda ndi zina. Mwazina iwo ati ndalama yomwe anthu amalandila ndi 15,000 kwacha pa mwezi yomwe ndi yochepa kwambiri potengera ndi ntchito yomwe anthuwa akugwira ndipo pamenepa iwo apempha boma kuti liyike ndalama zochuluka kwa aleziwa kuti adzigwira ntchitoyi mozipereka. Dziko la Malawi ndi limodzi mwa maiko omwe ali ndi chiwerengero chambiri cha anthu osadziwa kulemba komanso kuwerenga chomwe chili pafupifupi 5milion kuyerekeza ndi maiko wena.",https://www.radiomaria.mw/nduna-yati-malipiro-a-aphunzitsi-msukulu-za-kwacha-akuchepa/,"September 16, 2019",Izahaki Mwacha
Chipani Cha Poverelle Chadandaula Ndi Kuchepa Kwa Asisteri,"Wolemba: Sylvester Kasitomu Ena mwa asisteri a chipani cha Poverelle Chipani cha asistere cha Poverelle loweruka lapitali chapempha makolo a mpingo wakatolika mdziko muno kuti alimbikitse ana awo moyo wamapemphero kuti akhale atumiki ochuluka komanso odalilika mu mpingowu. Sister BABLA BIMA omwe ndi mkulu wachipanichi mdziko muno anena izi unachitikira Ku parish ya St. Francis Mikoke mu dayosizi ya Dedza pamwambo olandira sister Eurita Kapolo kuchipanichi. Sister Bima (kumanzere) ndi Sister Eurita kapolo yemwe walowa kumene mchipanichi Iwo ati ndi okondwa kaamba koti chipani chawo chawonjezera mtumiki mmodzi patsikuli zomwe ndizonyaditsa kwambiri maka pano pamene chipanichi chiri ndi asisitere ochepa. “Ife ndife okodwa kuti lero tawonjezera mtumiki muchipani chathu tipemphe makolo kuti alimbikitse ana awo kuti nkhani za chiitanidwe cha mumpingo ngati ichi,” anatero Sister Bima. Mwambowu womwe unasonkhanitsa atumiki komanso akhristu eni ake mu mpingowu    unayamba  ndi nsembe ya misa yomwe anatsogolera ndi Bambo Philip Mughogho omwe amatumikira mu dayosiziyi.",https://www.radiomaria.mw/chipani-cha-poverelle-chadandaula-ndi-kuchepa-kwa-asisteri/,"September 16, 2019",Izahaki Mwacha
Vicar General wati Maphunzitso a Mpingo Akuyenda bwino,"Wolemba: Glory Kondowe Bambo Chilolo: Maphunzitso akuyenda bwino kwambiri Vicar General wa dayosizi ya Zomba bambo Vincent Chilolo lachinayi lapitali ayamikira akhristu a mpingo wa katolika mu dayosizi ya Zomba kamba koonetsa chidwi pamaphunziro a mpingowu. Bambo Chilolo ananena izi pofotokozera Radio Maria Website momwe ntchito ya zamaphunziro a akhristu mu mpingo-wu zikuyendera mu dayosizi-yo. Bambo Chilolo ati ma sacrament amalimbikitsa moyo wachikhristu ndipo iwo amathandiza pokuza ubale wa akhristu ndi mulungu. “Maphunziro amenewa akuyenda bwinokwambiri. Chachikulu ndi chakuti Mulungu amafuna kuti ubale wathu ndi Iyeyo udzikula komanso ndi anzathu uziyenda bwino chifukwa iye amafuna kuti tizikhara naye pa ubwezi wabwino,” anatero bamboo Chiwaya. Bambo Chiwaya omwe padakalipano akutumikira ku Namitembo parishi ati ansembe akutenga nawo popereka maphunzitso kwa akhristu awo kuti athe kumvetsetsa bwino. Iwo ati atenga gawo lalikulu pamaphunzitsowa mu dayosiziyi  kuti maphunzirowa apitilire kuyenda bwino. Iwo ati chiyambireni maphunzitsowa akhristu ambiri ali ndi chidwi kwambiri ndipo anthu ambiri adalitsa mabanja awo, kubatidza ana awo komaso kubwelera masacrament mosavuta.",https://www.radiomaria.mw/vicar-general-wati-maphunzitso-a-mpingo-akuyenda-bwino/,"September 16, 2019",Izahaki Mwacha
AWRIM Ipempha Mafumu alimbikitse Uchembere Wabwino,"Wolemba: Sylvester Kasitomu Mamembala a bungwe la AWRIM Bungwe loyang’anira zipani za asisitere mu mpingo wa katolika la Association Of Women In Religious Institutes In Malawi (AWRIM) lachinayi lapempha mafumu ndi abambo a m’dera la mfumu yayikulu Kalembo m’boma la BALAKA kuti akhale patsogolo kuthandizira pa nkhani zokhudza uchembere wabwino komanso chisamaliro cha ana. Mkulu oyendetsa ntchito za mu project ya m’mera m’poyamba ku bungweli Sister Rebecca Mathole, apereka pempholi pambuyo pa maphunziro a masiku awiri olimbikitsa kutenga mbali kwa abambo pa ntchito zosamalira ana. Iwo ati anaitanitsa mkumano ndi mafumu kaamba koti iwo ndi omwe ali ndi udindo waukulu ophunzitsa anthu awo za uchembere wabwino. “Tinaitanitsa mafumu kuti iwo azimvere okha za udindo omwe abambo ali nawo pantchito yosamalira mwana wang’ono kaamba koti abambo nthawi zina amiwala kuti mwana ndi wa onse osati amai okha,”  anatero Sister Mathole. M’modzi mwa abambo omwe anachita nawo maphunziro-wa a John Khungwa a kwa Group Chim’dipiti m’bomalo ati maphunziro-wa, awatsekula m’maso ndipo akukhulupilira kuti athandiza kutukula ntchito zaumoyo mdera lawo. “Maphunzirowa atilimbikitsa ife abambo kuti tizindire udindo wathu osati amayi okha tikayaesetsa kuphunzitsa akazi athu zimene tamphunzira kuno monga kudya zakudya zamagulu asanu ndi limodzi kwa mzimayi oyembekezera komanso za ukhondo,” anatero a Khungwa. Project ya m’mera mpoyamba yomwe akuyigwira ndi Asisitere mu  mpingo wa katolika pansi pa bungwe la AWRIM ndi upangiri wa bungwe la Catholic Relief Services, ikuchitika m’maboma a Mzimba, Chiradzulu , Nkhotakota komanso ku Ulongwe m’boma la Balaka ndi thandizo la ndalama kuchokera ku bungwe la Hilton Foundation.",https://www.radiomaria.mw/awrim-ipempha-mafumu-alimbikitse-uchembere-wabwino/,"September 15, 2019",Izahaki Mwacha
Boma Lati Dongosolo La Zachuma Lithandza Anthu Kupeza Ngongole,"Wolemba: Sylvester Kasitomu Wati anthu apeza ngongole mosavuta-Botomani Boma lati dongosolo la zachuma la mchaka cha 2019 mpaka 2020 lithandiza kuti anthu adzitha kubwereka ndalama zoti adzitha kutukulira maanja awo kaamba koti boma laika ndalamazi mu dongosololi. Nduna ya zofalitsa nkhani a Mark Botomani anena izi pachilumba cha Chisi pa nyanja ya Chirwa  m’boma la Zomba, pamsonkhano othokoza anthu a pachilumbacho powavotera pa chisankho cha pa 21 May chaka chino. A Botomani omwenso ndi phungu wa kunyumba ya malamulo mdera la Zomba Chisi, ati ena mwa anthu omwe adzapindule ndi ngongoleyi ndi asodzi omwe amapha msomba pa chilumbacho. Pankhani za umoyo, iwo ati boma liyesetsa kumanga chipinda chochilira amai oyembekezera pachilumbacho ndipo powonjezera apo ati boma lachotsanso msonkho omwe anthu amaitanitsira magetsi a mphamvu ya dzuwa ndi cholinga choti anthu adzitha kugula magetsiwa. Mmawu ake Gulupu Village Headman Tchuka ya pa chilumbacho, yapempha anthu kuti asiye kumanga nyumba za udzu okhaokha mmadzi a mnyanja ya Chirwa pofuna kuchepetsa vuto lakuphwa kwa madzi pa nyanjayo. “Anthu ambiri omwe akumanga mbowera zawo mmphepete mwa nyanjayi amagwiritsa ntchito udzu omwe amaumweta mphepete mwa nyanjayi choncho tipepha boma kuti libweretse anthu achitetezo ku nyanjayi kuti athamangite omwe akumanga zimbowera zawo mphepete mwa nyanjayi,” anatero Group Tchuka. Mwazina iyo yapempha boma kuti lipereke achitetezo omwe adzithamangitsa asodzi omwe akumamanga mbowelazi m’madzimo.",https://www.radiomaria.mw/boma-lati-dongosolo-la-zachuma-lithandza-anthu-kupeza-ngongole/,"September 15, 2019",Izahaki Mwacha
Abwenzi a ku Phalombe athandiza Radio Maria,"Wolemba: Glory Kondowe  Leo Bwanaisa yemwe ndi Katekisiti wa parishiyi wanena izi loweruka pomwe abwenzi a mparishiyo, amapereka thandizo lawo ku wailesiyi. Bwanaisa wati abwenziwa, aperekathandizoli, atazindikira kuti ndi njira yokhayi yomwe angatsate pofuna kufikira anthu ambiri ndi uthenga wa Mulungu, kaamba koti pawokha sangakwanitse kufikira munthu aliyense ndi uthenga wa Mulungu. “Tachita izi ngati njira imodzi yotenga nawo mbali pofalitsa uthenga wabwino,” anatero a Bwanaisa. Mwazina, abwenziwa apereka thumba limodzi la mpunga ndi ndalama zokwana 62 sauzande kwacha.",https://www.radiomaria.mw/abwenzi-a-ku-phalombe-athandiza-radio-maria/,"September 15, 2019",Izahaki Mwacha
Papa Wati Kusunga Chikhalidwe Kumapereka Tsogolo Lowala,"Wolemba: Glory Kondowe Papa Francisko Mtsogoleri wa mpingo wa katolika pa dziko lonse Papa Francisko, lachinayi wati kukhulupirika posunga chikhalidwe, ndi njira yodalirika poonetsetsa kuti anthu akukhala ndi tsogolo lowala. Papa Francisko ananena izi ku likulu la mpingowu ku Vatican, pamene amakumana ndi gulu la akhristu a mpingowu omwe amakhala kwambiri m’moyo wawo potengera moyo wa Augastino Oyera. Iye wati anthu ena amakhulupilira kuti kukhala mmoyo wamakono ndiye mapeto a zones zoyenera pa moyo wa wokoma koma iye wati maganizo otere ndi chiyambi cha kuwonongeka kwa tsogolo. Polankhula kwa anthuwo, Papa wati chikhalidwe chenicheni chimakhala ngati mizu ya mtengo, yomwe imanyamula tsinde lomwe pamapeto ake limabereka zipatso. Pankhani ya chitsanzo cha Augastino Oyera, Papa Francisko wati iye anali mmodzi mwa atumiki omwe chikhalidwe chake, chimathandiza anthu kukopeka ndi nkhani za umulungu.",https://www.radiomaria.mw/papa-wati-kusunga-chikhalidwe-kumapereka-tsogolo-lowala/,"September 15, 2019",Izahaki Mwacha
Monsignor Thawale Apempha Boma Lichitepo Kanthu Pa Ana Ongoyendayenda,"Wolemba: Thokozani Chapola Ubale wa boma komanso mpingo ati ungathandize kuti ana akule bwino popewa kuchita makhalidwe osayenera. A Vicar General a Arch Diocese ya Lilongwe Monsignor Patrick Thawale alankhula izi lachitatu ku Lilongwe pa zochitika-chitika za bungwe la Tikondane Care for Children on and off the streets zomwe cholinga chake kunali kufuna kudziwitsa anthu momwe bungweli limagwilira ntchito zake zothandiza ana omwe amapezeka akungoyendayenda m’misewu. Monsignor Thawale ati ana ambiri amapezeka mmisewu ya dziko lino kaamba kotumidwa ndi makolo awo choncho mpingo ndi boma akuyenera kutenga gawo lalikulu lozindikilitsa makolowa zomwe zitha kuchepetsa chiwerengero cha ana omwe amapezeka akungoyendayenda m’misewu-yi. “Mwana akamathawa pakomo ndiye kuti pakhomopo zinthu sizili bwino. Tikufuna tiwakumbutse makolo asayiwale udindo wawo posamalira ana. A mpingo ndi a boma tonse tikuyenera tigwire ntchito limodzi pa nkhaniyi,” anatero Monsignor Thawale. A Bridget Chetama omwe ndi mmodzi mwa akuluakulu a bungwe la Tikondane ati anakonza tsikuli ndi cholinga chowadzindikiritsa ana za ufulu wawo. “Tikufunanso anthu adziwe zomwe bungwe lathu limachita,” anatero a Chatama. Iwo ati adindo osiyanasiyana akuyenera kupeza gwero la mavuto a kupezeka kwa ana mmisewu ya mmizinda ndi kuthetsa mavutowo.",https://www.radiomaria.mw/monsignor-thawale-apempha-boma-lichitepo-kanthu-pa-ana-ongoyendayenda/,"September 12, 2019",Izahaki Mwacha
Unduna Wapempha Makhonsolo Ayike Nkhani za Chiwerengero cha Wanthu mu Ndondomeko Zake,"Wolemba: Thokozani Chapola Unduna wa maboma aang’ono ndi chitukuko cha kumudzi wapempha makhonsolo kuti aganizire kuyika ndondomeko zachiwerengero cha wanthu mu ndondomeko zawo za chitukuko. Mkulu woyangainra ndondomeko ya zachuma ku undunawu a Moses Zuze anena izi m’boma la Dedza pomwe amafotokozera nkhosoloyi zakufunika koyika zinthu zokhudzana ndi chiwerengero cha wanthu mu ndondomeko za chitukuko mu ma khosolo. Iwo ati makhonsolo ali ndi udindo wawukulu pofuna kuti mabungwe omwe si aboma adziwe zambiri zokhudzana ndi chiwerengero komanso athe kuyika za chiwerengero cha anthu mu ndondomeko za chitukuko. Poyakhulapo wogwirizira udindo woona za mapulani ndi chitukuko mu nkhosolo ya boma la Dedza, a Lottie Makina anayamikira undunawu kaamba ka chidwi pofuna kuwonetsetsa kuti makhonsolo akutengapo mbali pa nkhani za chiwerengero cha wanthu. “Chiwerengero chimakhudza chitukuko. Maphunziro komanso zaumoyo amasokonekera chifukwa zipangizo zimachepa chifukwa anthu ndi ochepa,” anatero a Makina. Iwo ati awonetsetsa kuti ayike ndondomekoyi mu maplani a bomalo.",https://www.radiomaria.mw/unduna-wapempha-makhonsolo-ayike-nkhani-za-chiwerengero-cha-wanthu-mu-ndondomeko-zake/,"September 12, 2019",Izahaki Mwacha
Mugabe Alowa M’manda Lamulungu,"Wolemba: Thokozani Chapola  Thupi la yemwe anali mtsogoleri wopuma wa dziko la Zimbabwe a Robert Mugabe, liyikidwa mmanda la Mulungu likudzali, pomwe lafika mdzikolo lachitatu masana kuchokera mdziko la Singapore komwe amalandira thandizo la kuchipatala. A Mugabe omwe anali mtsogoleri oyamba dzikolo litalandira ufulu odzilamulira mchaka cha 1980, anamwalira sabata yatha ali ndi zaka 95 zakubadwa. Iwo akhala akutsogolera dzikolo kwa zaka pafupifupi makumi anai, kufikira pomwe anachotsedwa mokakamiza ndi asilikali mchaka cha 2017. Pali chiyembekezo choti thupi la a Mugabe,aliika mmanda la Mulungu likudzali kumalo omwe kumaikidwa anthu omwe anadzipereka pomenyelera tsogolo la dzikolo, pomwenso zikumveka kuti achibale a Mugabe amafuna kuti aikidwe kwawo. Malipoti a wailesi ya BBC akusonyeza kuti anthu mazanamazana anasonkhana pa bwalo la ndege mu mzinda wa Harare dzulo kukalandira thupi la malemu a Robert Gabriel Mugabe.",https://www.radiomaria.mw/mugabe-alowa-mmanda-lamulungu/,"September 12, 2019",Izahaki Mwacha
Mzika 600 za Dziko la Nigeria Zavomereza Zobwelera Kwawo,"Wolemba: Thokozani Chapola Mzika zoposa 600 za mdziko la Nigeria, zavomereza zobwelera kwawo kuchokera mdziko la South Africa, potsatira mtopola omwe mzika za mdziko la South Africa zikuchitira anthu a m’maiko ena omwe akukhala mdzikomo. Anthuwo asayina kubwelera kwao, atapatsidwa mwayi okasiyidwa pa ndege zaulele zomwe zaperekedwa ndi boma la dziko la Nigeria. Ziwonetsero zowopsya zomwe zakhala zikuchitika m’mizinda ya Johnesburg ndi Pretoria sabata yatha zaphetsa anthu oposa khumi. Anthu mdziko la Nigeria nawo anayamba kubwezera, pochitira zamtopola anthu a mdziko la South Africa omwe akukhalira mdzikomo. Pali chikonzero choti mtsogoleri wa dziko la Nigeria Muhammudu Buhari akumana ndi mtsogoleri wa dziko la South Africa mwezi wa mawa kuti apeze njira zothetsera mchitidwe wa mtopolawu.",https://www.radiomaria.mw/mzika-600-za-dziko-la-nigeria-zavomereza-zobwelera-kwawo/,"September 12, 2019",Izahaki Mwacha
Papa Wakhazikitsa Bungwe Lolimbikitsa Umodzi,"Wolemba: Thokozani Chapola Papa Francisko Mtsogoleri wa mpingo wakatolika pa dziko lonse Papa Francisko wakhazikitsa bungwe lomwe cholinga chake ndi kuthetsa kugawikana pakati pa anthu komanso kusamalira chilengedwe. Polengeza za nkhaniyi, likulu la mpingo wa katolika ku Vatican lati Papa Francisko adzakhazikitsa ntchitoyi pa mwambo womwe udzachitikire ku likulu la mpingowu pa 14 May chaka cha mawa. Msokhanowu udzabweretsa pamodzi a mabungwe, zipembezo zosiyanasiyana, anthu owona za maphunziro, chikhalidwe komanso a ndale. Ntchitoyi yomwe akuitchula kuti Global Education Alliance mwazina idzaunika momwe maphunziro angathandizire achinyamata powasula ngati atsogoleri kumbali ya maphunziro okomera onse komanso kufunika kothetsa mavuto mu njira yokambirana.",https://www.radiomaria.mw/papa-wakhazikitsa-bungwe-lolimbikitsa-umodzi/,"September 12, 2019",Izahaki Mwacha
Bungwe La Kolona Likhazikitsa Bukhu La Padera,Wolemba: Sylvester Kasitomu Bungwe la kolona yoyera mu mpingo wakatolika mdziko muno latulutsa bukhu lapadera lomwe cholinga chake ndichofuna kuthandiza akhristu mumpingowu kupemphera bwino mapemphero a kolona. Polankhula ndi radio maria Malawi mkulu wa bungweli mdziko muno a GRACIANO MUKUNUWA anati bukhuli lithandiza akhristu kuti azikonda kupemphera kolona komanso kudziwa zambiri za moyo wa Amai Maria. Mwazina a MUKUNUWA ati padakali pano bukhuli likupezeka mu Archidayosizi ya Blantyre komanso Dayosizi ya Zomba ndipo akuyembekezeka kufikira ma dayosizi onse a mpingowu mdziko muno. “bukhu limeneli lithandiza akhristu omwe amakonda kuchita maphemphero apadera akolona kuti adziwe mmene angapempherere bwino komanso zambiri za amai athu maria” anatero amukunuwa mwazina iwowa alangiza akhristu omwe sadziwa kupemphera paokha kolona kuti pogwiritsa ntchito bukuli atha kuphunzira mmene angapemperere maperowa mozama.,https://www.radiomaria.mw/bungwe-la-kolona-likhazikitsa-bukhu-la-padera/,"September 12, 2019",Izahaki Mwacha
Bungwe la Charismatic Latsiriza Msonkhano Wake,Wolemba: Glory Kondowe Ena mwa mamembala a Charismatic Anthu omwe achita nawo mkumano wa pa chaka wa bungwe laCatholic Charasmatic Renewal MovementMu dinale ya Maula mu Archidayosizi ya Lilongwe awalimbikitsa anthu kuti adzikaonetsa ntchito zabwino kwa anzawo akapita. ‘Poyankhurapo wapampando wa bungweli mu archidayosiziyi aDenis Chirwa ndi womwe apereka pempholi pambuyo pa mwambo wa nsembe ya misa yotsekera mkumanowu mu Archidayosiziyo. Mwazina a Chirwaati anthuwa alandila mphatso za mzimu woyera kotero akuyenera kukaonetsa kwa anzawo zomwe mzimu woyera yu wawatuma kuti achite. Powonjezerapo mkulu woyendetsa bungweri a Chirwa anati nsonkhanawu wayenda bwino kwambiri       ndipo akhristu womwe anasonkhana pamkumanowu apindura kwambiri munjira zisiyanasiyana monga kulandira mphatso zamzimu woyera komanso zimphunzitso zomwe monga akhristu timafowoka nazo. Mai Cecillia ndimodzi mwa anthu omwe anali nawo kumkumanawu ati iwo apindura kwambiri monga kupemphelera dziko lanthu komanso ana athu. Powonjezerapo a ARON ati mapempherowa awasintha kuchoka momwe anabwelera ndipo asinthika ndipo ndi atsopano polandira yesu Khristu kudzera mapempherowa ndipo iwi anati tisachitenge mwachizolowezi chikhristu popeza ndife akhristu ayi tifunefune moyo wathu wawuzimu poyika mapemphero patsogolo.,https://www.radiomaria.mw/bungwe-la-charismatic-latsiriza-msonkhano-wake/,"September 11, 2019",Izahaki Mwacha
Akhristu Akutsidya La Nyanja Ya Chirwa Akusowa Thandizo,"Wolemba: Sylvester Kasitomu  Akhristu achikatolika ku tsidya kwa nyanja ya Chirwa mu dayosizi ya Zomba apempha anthu akufuna kwabwino kuti awathandize kumalizitsa chalitchi chawo chomwe akumanga. Wapampando wa chalitchi-lii a joseph zakariya ndiwo apereka pemphori pofotokonzera mtolankhani wathu mu mzinda wa Zomba. Malinga ndi a ZAKARIA, ntchito yomanga tchalitchichi yatha ndipo chikusoweka ndi Mbalawala, malata komanso matumba a cement. Kunoko zinthu zambiri ndi zovuta kaamba koti mayendedwe ndi odula timagwiritsa ntchito ku mtunda komanso panyanja kuti tipite kumalo kumene kuli zipangizo zomngira ndiyene anthu attithandiza ndi ndalama ntchito itha kupepukako” anatero a zakaria Pamenepa a ZAKARIA ati, akhristu a ku tchalitchi chawo cha St. Peters Ngotakota, amadalira usodzi zomwe akuti ndi zovuta kuti amalizitse ntchito yabwino yomwe yayambika yomanga kachisi wa Ambuye.",https://www.radiomaria.mw/akhristu-akutsidya-la-nyanja-ya-chirwa-akusowa-thandizo/,"September 11, 2019",Izahaki Mwacha
Papa Wati Wafetsa Mbeu Ya Mtendere Ku Africa,"Wolemba: Sylvester Kasitomu Papa pa ulendo wake wa mu Africa Mtsogoleri wa Mpingo wa Katolika pa dziko lonse Papa Francisko wati ulendo wake wodzacheza m’maiko a ku Africa unali wodzafetsa mbeu ya mtendere komanso chiyembekezo kwa anthu am’maikowa. Papa amayankhula izi kwa anthu omwe anasonkhana pa bwalo la Saint Peter’s Square kulikulu la Mpingowu ku VATICAN. Iye wati ulendo wodzacheza m’maiko a mu Africa walimbikitsa umodzi pakati pa atsogoleri a mpingowu komanso a dziko. Pamenepa papa anati ulendowu wapinduliranso achinyamata kaamba koti iwo ndi amene ali ndi kuthekera kothandizapo  pantchito yotukula maiko awo komanso mpingo  maka pokhala ndi mtima otumikira Mulungu kwathunthu. Mwazina paa anapempha akhristu m’maiko a Mozambique, Madagascar ndi Mauritius kuti mbeu imene wabyzala ibereke zipatso zokomera anthu a m’maikowa komanso mpingo wonse.",https://www.radiomaria.mw/papa-wati-wafetsa-mbeu-ya-mtendere-ku-africa/,"September 11, 2019",Izahaki Mwacha
DVV Ipitilira Kuthandiza Sukulu Za Kwacha Mdziko Muno,"Wolemba: Sylvester Kasitomu Bungwe  la  m’dziko la German lomwe limalimbikitsa maphunziro a sukulu za  kwacha la DVV International lati lipitilira kuthandiza dziko la Malawi pa maphunziro-wa pofuna kuthandiza kuti anthu ambiri afikilidwe ndi maphunziro a sukuluza kwacha. Mkulu wa bungweli a CHRISTOPHER JOST ndi yemwe wanena izi ku Lilongwe pamkumano wokambilana momwe ndondomeko zoyendetsera maphunzirowa zingagwilire ntchito. Iwo anati sukulu za kwacha ndi zothandiza kwambiri kamba koti zimapereka mpata kwa anthu omwe adalibe mwai opitiliza maphunziro akadali aang’ono kuti adziwe zina zomwe zingawathandize pa moyo wawo. A JOST anati mwazina, sukuluzi zili ndikuthekera kochepetsa umphawi pakati pa anthu ponena kuti anthuwa mwachitsanzo amakhala ozindikira pa momwe angayendetsere ma business awo komanso momwe angatukukire pa ulimi choncho iwo agwira ntchito limodzi ndi boma kuti  izi ziziyenda mosavuta. Mmawu ake, mmodzi mwa akuluakulu ku unduna wazamaphunziro a MCKNIGHT KALANDA anati mkumanowu wafika munthawi yabwino ndipo iwo anachita change kulimbikitsa magulu onse a anthu omwe sadafike patali ndi maphunziro awo kuti azikhala ndi chidwi chomatenga nawo gawo pa maphunzirowa. “Tikaonetsetsa ndondomeko imeneyi sikupindulira anthu pa nkhani za maphunziro zokha komanso anthu akupindula kaamba koti akuphunzira zinthu zomwe zingawathandize pa moyo wawo watsiku ndi tsiku monga kupeza maluso a atchito za manja ndi zina” anatero kalanda mwazina iwo anati ndondomekoyi ipitirira kuthandiza anthu mpaka pamene dziko lino lidzafike podzidalira pamaphunziro komanso ma upangiri ambusines kwa anthu omwe sanapite patali ndi sukulu yawo.",https://www.radiomaria.mw/dvv-ipitilira-kuthandiza-sukulu-za-kwacha-mdziko-muno/,"September 11, 2019",Izahaki Mwacha
Sub T/A Ntholowa Achenjeza Adindo Achinyengo,"Wolemba: Thokozani Chapola  Sub T/A Ntholowa ya m’boma la Zomba yapempha adindo olondoloza chitukuko kuti apewe chinyengo mu ntchito yawo. Mfumuyi yanena izi pa mwambo olandira anthu omwe asankhidwa kuti akhale olondoloza zitukuko m’madera a mafumu aakulu onse a m’boma la Zomba. Iyo yati adindo ena amakondera posankha anthu oti apindule ndi zinthu zina zochokera ku boma komanso mabungwe womwe ndi mchitidwe woyipa. Mfumuyi yalonjeza kuti igwira ntchito ndi adindowa  potukula dera lake. “Takhala tikuyembekezera chinthuchi kwa nthawi yaitali ndipo ndipo ndife okondwa tawalandira bwino adindowa. Pakatipa ntchito za chitukuko zinayima kaamba ka kusowa kwa anthuwa. Sindingalore kuti chitukuko chipite mbali imodzi kapena anthu azilembana pachibale chifukwa chitukukochi ndi cha dera lonse osati cha mbumba imodzi,” inatero mfumu Ntholowa. Yemwe wasankhidwa kukhala wachiwiri kwa wapampando woyang’anira chitukuko mdera la Nyanga Chirwa mayi Marita Matiya alonjeza kuti agwira ntchito yawo mosayang’ana nkhope. “Timakumana ndi mavuto ochuluka monga kusowa kwamadzi, sukulu kulibe zipatala kulibe komanso misewu yovutikira zonsezo ndizathandizapo kuti zichitike. Ndizagwira ntchito ndi aliyense ndipo ndikutsimikiza kuti sipazakhala chinyengo,” anatero mayi Matiya. Padakalipano khonsolo ya boma la zomba yatsiriza kuchititsa chisankho chosankha adindowa mmadera a mafumu aakulu onse a m’bomalo ndipo padakalipano chimene chatsala ndi chakuti anthuwa aphunzitsidwe kagwiridwe ka ntchito yawo.",https://www.radiomaria.mw/sub-t-a-ntholowa-achenjeza-adindo-achinyengo/,"September 10, 2019",Izahaki Mwacha
Papa Watsiriza Ulendo Wocheza M’maiko a mu Africa,"Wolemba: Thokozani Chapola Papa pa ulendo wake wa mu Africa Mtsogoleri wa mpingo wa katolika pa dziko lonse Papa Francisko watsiriza ulendo wake wocheza mdziko la Mauritius. Ali mdzikolo, Papa wachita zokambirana ndi atsogoleri a ndale, ma episkopi komanso magulu ena a mumpingo. Iye wayamikira ubale wabwino omwe ulipo mdzikomo pakati pa zipembedzo ndi mitundu ya anthu. Dziko la Mauritius lili chi chiwerengero cha anthu okwana 1.3 million ndipo 52 percent ndi achipembedzo cha Hindu, 30 percent ndi akhristu a mpingo wa katolika ndipo 18 percent ndi achipembedzo cha chisilamu. Papa wakhala ali pa ulendo kwa sabata yathunthu, woyendera mayiko ena a mu Africa komwe wayendera mayiko a Mozambique ndi Madagascar asanafike mdziko la Mauritius. Mtsogoleri wa mpingo wa katolikayu lero akubwelera ku likulu la mpingo wa katolika ku Vatican mdziko la Italy komwe amakhala.",https://www.radiomaria.mw/papa-watsiriza-ulendo-wocheza-mmaiko-a-mu-africa/,"September 10, 2019",Izahaki Mwacha
Mtolankhani Mdziko la Morocco Amangidwa Kaamba Kochita Zogonana Asanalowe M’banja,"Wolemba: Thokozani Chapola  Mlandu omwe mtolankhani wina wachizimayi wa mdziko la Morocco amayimbidwa pomuganizira kuti anachita zogonana asali pa banja komanso anachotsa pathupi, ayamba awuyimitsa kuti uzamvedwabe mtsogolomu kutsatira ziwonetsero zomwe anthu ena anachita panja pa bwalo la milandu. Malipoti a wailei ya BBC ati kuchita zogonana usanalowe m’banja komanso kuchotsa pakati ndi milandu mdziko la Morocco. Mtolankhaniyu Hajar Raissouni yemwe amagwira ntchito ku nyumba ina yosindikiza nkhani yomwe imadzudzula kwambiri boma la dzikolo akuukana mlanduwu ndipo nkhaniyi yadzetsa mpungwepungwe kwambiri mdzikolo pa nkhani yokhudza maufulu a wanthu. Atolankhani komanso mabungwe omenyera ufulu wa anthu akukhulupilira kuti kumangidwa kwa mtolankhaniyu kwachitika pa zifukwa za ndale, ngakhale boma la dzikolo latsutsa izi. Malinga ndi malamulo a mdziko la Morocco, anthu amene achita zogonana asanalowe m’banja amayenera kumangidwa kwa chaka chimodzi komanso mayi amene wapezeka kuti wataya mimba amayenera kumangidwa pakati pa theka la chaka mpaka zaka ziwiri. Mlanduwu ati uzamvedwanso pa 16 September ndipo pa nthawiyi mtolankhaniyu akhala adakali mchitolokosi cha apolisi.",https://www.radiomaria.mw/mtolankhani-mdziko-la-morocco-amangidwa-kaamba-kochita-zogonana-asanalowe-mbanja/,"September 10, 2019",Izahaki Mwacha
Dziko la Nigeria Lisamutsa Mzika Zake 600 Mdziko la South Africa,Wolemba: Thokozani Chapola  Dziko la Nigeria lati lisamutsa mzika zake zokwana 600 zomwe zili mdziko la South Africa posachedwapa. Izi zikudza kutsatira nkhanza zomwe mzika za dziko la South Africa zikuchitira mzika za mayiko ena zomwe zadzetsa udani waukulu pakati pa maiko awiriwa. Akuluakulu a dziko la Nigeria ati boma litumiza ndege ziwiri zoti zikatenge mzika zake mdziko la South Africa zomwe zinyamuke mawa lachitatu. Anthu khumi kuphatikizapo mzika za mayiko ena ziwiri zaphedwa pa ziwembu  zomwe zikuchitika sabata yatha mdziko la South Africa pofuna kuthamangitsa anthu omwe si mzika za dzikolo ati ponena kuti zikutenga ntchito zambiri kuposa eni nthakayo. Padakalipano dziko la Nigeria lati likakamiza boma la dziko la South Africa kuti lipereke chipepeso kwa anthu onse a mdziko la Nigeria omwe akhudzidwe ndi za mtopolazi.,https://www.radiomaria.mw/dziko-la-nigeria-lisamutsa-mzika-zake-600-mdziko-la-south-africa/,"September 10, 2019",Izahaki Mwacha
Akhristu 60 Apita Mdziko la Rwanda,"Wolemba: Thokozani Chapola Ali nawo pa ulendowu-Archbishop Ziyaye Akhristu oposa makumi asanu ndi limodzi (60) anyamuka lolemba ulendo wopita mdziko la Rwanda komwe ati akazamitsa chikhulupiliro chawo mwa Yesu Khristu. Poyankhula asananyamuke mdziko muno, wapampando wa bungwe la Divine Mercy Apostolate mu arkidayosizi ya Lilongwe mayi Jane Banda ati ndi okondwa kaamba koti akhristu ochuluka akumapita nawo ku malo oyera mdziko la Rwanda chaka ndi chaka. Mayi Banda ati pa ulendo wa chaka chino, arkiepiskopi wa arkidayosizi ya Lilongwe ali nawo pa ulendowu. “Kuyenda ulendo wa kumalo oyera umalandira zaulere zochuluka. Timakazama mu utumiki wathu wa chifundo cha Mulungu,” anatero mayi Banda. Iwo ati paulendowu akafika ku Kabuga kumene kuli mwambo olemekeza mtanda komanso ku Kibeho ku chaka cha Amayi Maria achisoni. M’modzi mwa anthu omwe ali nawo pa ulendowu awa ndi Sister Veronica Zulu ati ndi okondwa kwambiri kuti Mulungu wawadalitsa ndi ulendowu. “Ndigwiritsa ntchito ulendowu kupemphelera abale anga komanso ine ndemwe ndikhwimitsa chikhulupiliro changa mwa Yesu Khristu. Bungwe la Divine Mercy Apostolate limakonza ulendo wopita ku malo oyera mdziko la Rwanda chaka ndi chaka.",https://www.radiomaria.mw/akhristu-60-apita-mdziko-la-rwanda/,"September 10, 2019",Izahaki Mwacha
Dziko la Bahamas Lilonjeza Kuthandiza Mzika Zake Zokhudziwa ndi Ngozi ya Mphepo,"Wolemba: Sylvester Kasitomu  Dziko la Bahamas lati likuyesetsa kuchitapo kanthu pofuna kuthandiza anthu omwe akhudzidwa ndi mphepo ya mphanvu yomwe inaomba sabata yathayi. Malipoti a wailesi ya BBC ati zadza kutsatira madandaulo omwe anthu okhala pa chilumba cha Abaco akhala akunena kuti boma la dzikolo likulephera kuthandiza anthu omwe akhudzidwawa. Padakali pano anthu 43 ndi omwe afa chiyambireni mphepoyi ndipo pali chiyembekezo choti chiwerengero cha anthu omwe afa mdzikolo chitha kukwera kaamba koti nthito yopumutsa anthu omwe akhudzidwa idakali nkati. Polankhulapo nduna ya zofalitsa nkhani mdziko la Bahamas, Carl Smith anati boma la dzikolo likuchita chothekera pofuna kuthandiza anthu omwe akhudzidwa ndi mphepoyi kudzera ku ndondomeko yoona za ngozi zogwa madzidzidzi ya National Emergency Management Agency (NEMA) “Tikuyesetsa kuti tifikire anthu onse omwe akhudzidwawa ndi cholinga choti apeze malo okhala komanso chakudya ndi zina kudzera mu ndondomekoyi,” anatero Smith. Chiwerengero cha nyumba zomwe zagwa pa chilumba cha abaco chafika pa 90 Percent zomwe zikuchititsa kuti anthu mazanamazana asowe pokhala kaamba ka vutoli. Dziko la Bahamas lakhudzidwa ndi mphepo yamphanvu ngati izi kwa maulendo okwana asanu kuchokera mu chaka cha 2016 zomwe zakhala zikudzetsa imfa za anthu ochuluka kwambiri komanso kuonongeka kwa katundu ndi nyumba.",https://www.radiomaria.mw/dziko-la-bahamas-lilonjeza-kuthandiza-mzika-zake-zokhudziwa-ndi-ngozi-ya-mphepo/,"September 9, 2019",Izahaki Mwacha
PMS ya Lilongwe Arkidayosizi Ikhutira ndi Zokonzekera za Mwezi wa Chibalalitso,"Wolemba: Sylvester Kasitomu  Ofesi yowona ntchito za mabungwe utumiki wa a Papa ya Pontifical Mission Societies (PMS) mu Arch-Dayosizi ya Lilongwe yati ndi yokhutira ndi momwe zokozekera  mwezi wa chaka cha chibalalitso mu mpingo zikuyendera mu Arch Dayosizi-yi. Mkulu mu ofesi-yi, bambo Francis Lekaleka ati pakadali pano ofesi-yi yayamba kulimbikitsa akhristu ndi njira zabwino zomwe akuyenera kuzilimbikitsa kuti zithandizire kukometsa chakachi. Iwo anati ofesi mu archidayosiziyi ikuyetsetsa kuika ndondomeko zosiyana siyana pofuna kulimbikitsa ntchito za mabungwewa pokonzekera bwino mwezi wachibalatso wa october. “Ifeyo tikuonetsetsa kuti madera onse atengepo gawo pa chaka chimenechi cha chibalatso ndi udindo wa mkhristu aliyense kutengapo gawo mu mwezi wapaderawu,” anatero bambo Lekaleka. Mwazina iwo anapitilira kunena kuti dziko la Malawi ndi loopa mulungu ndipo anthu tisasokonekere kaamba kosiyana zipani kapena zipembedzo zomwe tikutsatira. Mpingo wakatolika unaika mwezi wa october kukhala wa chibalalitso pa dziko lonse lapansi.",https://www.radiomaria.mw/pms-ya-lilongwe-arkidayosizi-ikhutira-ndi-zokonzekera-za-mwezi-wa-chibalalitso/,"September 9, 2019",Izahaki Mwacha
Papa Atsiriza Ulendo Wake Mdziko la Madagascar,"Wolemba: Sylvester Kasitomu Papa ali mdziko la Madagascar M’tsogoleri wa mpingo wakatolika pa dziko lonse Papa Francisco wamaliza ulendo wake wocheza m’dziko la Madagascar. Ali m’dzikoli Papa akuti wathandiza kupereka uthenga olimbikitsa umodzi ndi mtendere m’dzikomom malingana ndi malipoiti a Vatican Radio m’malo onse amene papa yu wafikamo munali anthu ochuluka omwe anafika ndikudzalandira uthenga wa mtsogoleri wa mpingo wakatolikayu. Ena mwa malo omwe wafikamo ndi monga mu dayosizi ya Soamandrakiza, Akamasoa ndipo wamalizira ndi mkumano wa pakati pa ma episcope, ansembe, atsogoleri a mu zipani zosiyanasiyana zopezeka mu mpingowu, asemino ndi akhristu eni ake komwe mwazina walimbikitsa atumikiwa kuti apitilize kudzipereka pa ntchito zotukula mpingo-wu m’magawo osiyanasiyana. Mkumano-wu awuchitira ku malo a sukulu ya ukachenjede ya mpingowu ya St. Michaels. Papa Francisco mawa akhale ali mdziko la Mauritus pomaliza ndi ulendo wake wocheza mu ena mwa mayiko a muno mu Africa.",https://www.radiomaria.mw/papa-atsiriza-ulendo-wake-mdziko-la-madagascar/,"September 9, 2019",Izahaki Mwacha
Ntchito Yomanga Tchalitchi la Mzimu Woyera Yayambika,"Wolemba: Glory Kondowe Akhristu a tchalitchi la Mzimu Woyera 1 nthambi ya parishi ya Mzama mu dayosizi ya Dedza ayamba ntchito yomanga tchalitchi latsopano. Malinga ndi wapampando wa tchalitchili a Edmond Kamwana, ganizoli ladza kutsatira kuchuluka kwa chiwerengero cha akhristu a tchalitchili. Iwo ati padakalipano pa tsiku la mapemphero, akhristu ena akumapemphelera panja kaamba ka kuchepa kwa tchalitchili. Powonjerapo mayi Gloria Kamwana omwe wapampando wa bungwe la amayi pa tchalitchili anati ndiwosangalara ndi kufika kwa Radio Maria Malawi ku derali. “Ndikuthokodza chifukwa Radio Maria Malawi chifukwa imasisimutsa anthu osiyanasiyana woti ena si a mpingo wakatolika. Wailesi imeneyi ndi imodzi mwa ma wailesi omwe imatimvetsa kukoma chotcho tsiku lina mukadzafuna kubwera mudzatidziwe kuti tidzakonzekera kuti wailesiyi izipitiliza kuti mvetsa kukoma,” anatero mayi Kamwana.",https://www.radiomaria.mw/ntchito-yomanga-tchalitchi-la-mzimu-woyera-yayambika/,"September 8, 2019",Izahaki Mwacha
Akhristu Awapempha Akonde Kuthandiza Radio Maria Malawi,"Wolemba: Glory Kondowe Akhristu a mpingo wa katolika mdziko muno awapempha kuti azithandiza Radio Maria Malawi. A Maxwell Chikafa omwe ndi m’busa wa dera la Mzimu Woyera 1 ku St. Marys Nzama Parish mu Diocese ya Dedza ndiwo alakhula  izi, lamulugu lapitali pambuyo pa mwambo  wa Thandizani Radio Maria omwe  unachitikira ku tchalitchi cha Mzimu Woyera 1 Tsangano Turn Off komwe  akhristu anathandiza wayilesiyi ndi ndalama  yokwana Mk133, 860. Abusa Chikafa ati ngati anthu akonda kuthandiza Radio Maria, wayilesiyi singamakumane ndi mabvuto  azachuma, ngati mmene ziliri zithu padakalipano, polingaliranso kuti wailesiyi yatha  zaka 20 ikutumikira  anthu pofalitsa nthenga wabwino. “Wayilesiyi imatithandiza munjira zosiyanasiyana moti kufalitsa mnthenga wabwino wa Yesu khristu zomwe zimatipatsa chiyembekeza. Wailesiyi imasowa zinthu zosiyanasiyana ndiye tiyenera kuyithandiza pa nkhani ya zachuma. A Chikafa anatinso akhristu ena ayenera kuchita chotheka poyikapo chidwi kugwira ntchito ndi wailesiyi ndipo aliyese amene atenga nawo mbari pothandiza radio maria zingati kutenga nawo mbali kufalitsa uthenga wabwino pa zaka 20 zomwe wailesiyi yakhala ikufalitsa nthenga wabwino monga chitsulo chimodzi sichiwunda chulu. Iwo anathokodzaso anthu onse amene amagwira ntchito yozipereka ngati awulutsi komanso atolankhani awailesiyi ndi kuwapempha kuti apitilize ntchito yopambanayi.",https://www.radiomaria.mw/akhristu-awapempha-akonde-kuthandiza-radio-maria-malawi/,"September 7, 2019",Izahaki Mwacha
Akhristu Akuyenera Kudzetsa Mtendere Pakati Pa Anzawo,"Wolemba: Sylvester Kasitomu Bambo Likutcha: Yesu Khristu anatisiyira mtendere Akhristu a chikatolika m’dziko muno awapempha kuti akuyenera kukhala odzetsa mtendere wa Ambuye Yesu nthawi zonse. Bambo Steven Likhutcha omwe ndi mlembi wa bungwe la ansembe mu Deanery ya Maula ku Arc Dayosizi ya Lilongwe ndi omwe anena izi pambuyo pa mkumano wa pachaka omwe unachitikira ku Maula Cathedral mu arch-dayosiziyo. Mwazina iwo ati mpingo wa chikatolika umalimbikitsa kudzetsa mtendere pakati pa anthu. “Tikukumbukuira bwinobwino kuti yesu khristu anatisiyira mtendere nde ifeyo ngati akhristu tikuyenera kuonetsa mtendere pakati pa anzathu, abale, anthu ogwiranawo ntchito ndi ena omwe atizungulira” anatero bamboo Likhutcha. Pothilirapo ndemanga Brother Peter Makina omwe akuchita maphunziro awo aunsembe ku Kachebere, analimbikitsa achinyamata kuti apitirize kukhala akazembe odzetsa mtendere. “Monga timadziwa kuti ma stages aachinyamata amfuna kuwateteza bwino monga ku zinthu zamdziko kuti akhale ndi chidwi pa nkhani za uzimu,” anatero brother Makina. Mwazina iwo anachenjeza achinyamatawa kuti pamene akayenda mmaulendo osiyanasiyana akuyenera kuyenda ndi anthu akuluakulu omwe adziwapatsa malangizo amoyo wawo wa uzimu.",https://www.radiomaria.mw/akhristu-akuyenera-kudzetsa-mtendere-pakati-pa-anzawo/,"September 7, 2019",Izahaki Mwacha
Chaka cha Chibalalitso Chichitikira ku St. Pius Parish,"Wolemba: Sylvester Kasitomu Chaka cha chibalalitso chidzachitikira mu tchalitchi limeneli Arkidayosizi ya mpingo wakatolika ya Blantyre yalangiza parish ya St. Pius kuti iyambepo kukonzekera bwino miyambo ya chipembedzo yomwe imachitika pokonzera tsiku la chibalalitso cha mpingowu mu mwezi wa October. Bambo Alfred Chaima omwe ndi mlembi wa zautumiki mu arkdayosiziyi alankhula izi pambuyo pa ulendo oyendera atsogoleri a parishiyi ndi cholinga chowakonzekeretsa chaka chapadera cha chibalalitsochi. Iwo apereka pempholi kwa akhristu mu parishiyi kaamba koti Parish yawo ndi yomwe itsogolere mpingo wakatolika mdziko muno mwambo wa Chaka chachibalalitsowu. “Timafuna kuti tikumane ndi adindo komanso ansembe kuno ku st pius parish popeza iwo ndi amene ali pa tsogolo kono kumalawi kuyendetsa chaka chachibalalitso mwezi wa mawa extraordinary mission month, tikuyembekezera zabwino kuchokera ku parish imeneyi malinga ndi mmene apap Francisco akuphunzitsira,” anatero bambo Chaima. Mwazina bambo Chaima ati chakachi kuti chidzakhale chopambana akhristu a mparishiyi akuyenera kuzikonzekeretsa bwino maka ku miyambo yosiyanasiyana ya chipembedzo monga kuwerenga malembo, kucheza ndi ambuye yesu okhala mu sacrament la ukalisiya ngakhalenso kukonzekera kupereka molowa manja chopereka cha pa tsikuli.",https://www.radiomaria.mw/chaka-cha-chibalalitso-chichitikira-ku-st-pius-parish/,"September 7, 2019",Izahaki Mwacha
Khonsolo ya Zomba Isankha Anthu Olondoloza Chitukuko,"Wolemba: Thokozani Chapola Khonsolo ya boma la Zomba yayamba ntchito yosankha anthu oyang’anira zitukuko m’madera a mafumu aakulu onse m’bomalo. Polankhula pa chisankhochi mfumu yaikulu Mlumbe yalangiza adindo atsopanowa kuti apewe kukondera pa ntchito yawo. Iwo apemphanso aphungu a kunyumba ya malamulo komanso makhansala kuti azigwiritsa bwino ntchito ndalama za chitukuko zomwe amalandira ponena kuti pali zitukuko zina zomwe zimalephereka kaamba koti adindowa asokoneza ndalamazi. “A ndale amayima pa chulu kulengeza kuti achita chakuti pomwe ndi zabodza. Zomwe akaupanga a ndalewa akutipha ife anthu a kumudzi zomwe zikuchititsa kuti dera langa la Zomba Changalume lisatukuke. Ananenapo kuti atsegulira police unit, bridge komanso sukulu ya sekondale zonsezo zili za bodza zenizeni palibe chomwe chamngidwa olo ndi chimodzi chomwe,” inadandaula motero mfumu yaikulu Mlumbe. Polankhulapo yemwe wasankhidwa kumene pa udindowu mdera la mfumu yaikulu mwambo a Frederick Naoje alonjeza kuti agwira ntchito yawo posayang’ana mtundu kapena chipani. “Ntchito yanga ndi yolondoloza chitukuko ndip ndiwonetsetsa kuti pasakhale tsankho koma aliyense apindule pa chitukuko chilichonse chomwe chingabwere ku dera kuno,” anatero a Naoje. Chisankhochi chachitika ndi thandizo lochoka ku Local Government and Accountability Performance (LGAP).",https://www.radiomaria.mw/khonsolo-ya-zomba-isankha-anthu-olondoloza-chitukuko/,"September 7, 2019",Izahaki Mwacha
Mugabe dies at 95,"Served Zimbabwe for 37 years-Mugabe Robert Mugabe, the Zimbabwean independence icon turned authoritarian leader, has died aged 95. Mr Mugabe had been receiving treatment in a hospital in Singapore since April. He was ousted in a military coup in 2017 after 37 years in power. The former president was praised for broadening access to health and education for the black majority. But later years were marked by violent repression of his political opponents and Zimbabwe’s economic ruin. His successor, Emmerson Mnangagwa, expressed his “utmost sadness”, calling Mr Mugabe “an icon of liberation”. Mr Mnangagwa had been Mr Mugabe’s deputy before replacing him. Singapore’s foreign ministry said it was working with the Zimbabwean embassy there to have Mr Mugabe’s body flown back to his home country. He was born on 21 February 1924 in what was then Rhodesia – a British colony, run by its white minority. After criticising the government of Rhodesia in 1964 he was imprisoned for more than a decade without trial. In 1973, while still in prison, he was chosen as president of the Zimbabwe African National Union (Zanu), of which he was a founding member. Once released, he headed to Mozambique, from where he directed guerrilla raids into Rhodesia but he was also seen as a skilled negotiator. Political agreements to end the crisis resulted in the new independent Republic of Zimbabwe. With his high profile in the independence movement, Mr Mugabe secured an overwhelming victory in the republic’s first election in 1980. But over his decades in power, international perceptions soured. Mr Mugabe assumed the reputation of a “strongman” leader – all-powerful, ruling by threats and violence but with a strong base of support. An increasing number of critics labelled him a dictator. He died far from home, bitter, lonely, and humiliated – an epic life, with the shabbiest of endings. Robert Mugabe embodied Africa’s struggle against colonialism – in all its fury and its failings. He was a courageous politician, imprisoned for daring to defy white-minority rule. The country he finally led to independence was one of the continent’s most promising, and for years Zimbabwe more or less flourished. But when the economy faltered, Mr Mugabe lost his nerve. He implemented a catastrophic land reform programme. Zimbabwe quickly slid into hyperinflation, isolation, and political chaos. The security forces kept Mr Mugabe and his party, Zanu-PF, in power – mostly through terror. But eventually even the army turned against him, and pushed him out. Few nations have ever been so bound, so shackled, to one man. For decades, Mugabe was Zimbabwe: a ruthless, bitter, sometimes charming man – who helped ruin the land he loved. In 2000, he seized land from white owners, and in 2008, used violent militias to silence his political opponents during an election. He famously declared that only God could remove him from office. He was forced into sharing power in 2009 amid economic collapse, installing rival Morgan Tsvangirai as prime minister. But in 2017, amid concerns that he was grooming his wife Grace as his successor, the army – his long-time ally – turned against the president and forced him to step down. Deputy Information Minister Energy Mutodi, of Mr Mugabe’s Zanu-PF party, told the BBC the party was “very much saddened” by his death. “He’s a man who believed himself, he’s a man who believed in what he did and he is a man who was very assertive in whatever he said. This was a good man,” he said. Not everyone agreed, however. George Walden, one of the British negotiators at the Lancaster House Agreement in 1979 which ended white-minority rule, said Mr Mugabe was a “true monster”. The agreement “turned out rather well… and looked good for a while”, but Mr Mugabe later became “a grossly corrupt, vicious dictator”, he said. Zimbabwean Senator David Coltart, once labelled “an enemy of the state” by Mr Mugabe, said his legacy had been marred by his adherence to violence as a political tool. “He was always committed to violence, going all the way back to the 1960s… he was no Martin Luther King,” he told the BBC World Service. “He never changed in that regard.” But he acknowledged that there was another side to Robert Mugabe, who had “had a great passion for education… [and] mellowed in his later years”. “There’s a lot of affection towards him, because we must never forget that he was the person primarily responsible for ending oppressive white minority rule,” the senator said. South Africa’s President Cyril Ramaphosa called Mr Mugabe a “champion of Africa’s cause against colonialism” who inspired our own struggle against apartheid”. Kenya’s President Uhuru Kenyatta said Mr Mugabe had “played a major role in shaping the interests of the African continent” and was “a man of courage who was never afraid to fight for what he believed in even when it was not popular”. Kenya will fly all its flags at half-mast this weekend in honour of Mr Mugabe, he said. Veronica Madgen and her husband ran one of the largest farms in Zimbabwe before it was invaded by Mr Mugabe’s supporters, forcing the family to come to the UK. Speaking to the BBC, she recalled: “The tractors [were] being burnt, the motorcycles [were] being burnt, stones [were being] thrown through the window… It was very difficult to actually come to terms with what was happening. “I was sad for him and his family, because for the first 20 years he governed that country, he was a good leader, until that threat of losing that election got hold of him and he turned.” Yet Mr Mugabe is likely to be remembered for his early achievements, the BBC’s Shingai Nyoka reports from the capital, Harare. In his later years, people called him all sorts of names, but now is probably the time when Zimbabweans will think back to his 37 years in power, she says. There’s a local saying that whoever dies becomes a hero, and we’re likely to see that now, our correspondent adds.",https://www.radiomaria.mw/mugabe-dies-at-95/,"September 6, 2019",Izahaki Mwacha
Chipani cha Jesuits Chidzudzula Mchitidwe wa Xenophobia,"Wolemba: Thokozani Chapola Adzudzula Xenophobia-bambo Pollitt Chipani cha ansembe a mpingo wakatolika cha Jesuits m’dziko la South Africa chadzudzula zomwe m’zika zina za dzikolo zikuchita pozunza ndi kupha anthu a m’mayiko ena womwe ukutchedwa Xenophobia. Mkulu wa chipanichi m’dzikomo bambo Russell Pollitt ati zomwe zikuchitikazi ndi zinthu zoyipa kwambiri, kotero wapempha anthu m’dzikomo kuti alekeletu mchitidwewu ndikuyamba kukhalira bwino limodzi ndi anthu a m’mayiko ena. Pamenepa bambo Politt apempha atsogoleri a boma la dzikolo kuti achitepo kanthu mwansanga ndikuonetsetsa kuti mchitidwe woyipatu wathelatu m’dzikomo. Iwo ati ngati m’chitidwewu upitilire ndiye kuti usokoneza maziko a mbiri yabwino ya dzikolo, komanso ubweletsa chisokonezo pakati mayiko ndi dzikolo. Anthu a m’dziko la South Africa akhala akuchitira nkhanza anthu a m’mayiko ena ati kamba kowawidwa mtima kuti ndi amene amaphangira ntchito zomwe zinayenera kupindulira eni nthaka ya dzikolo. Malipoti a News 24 asonyeza kuti anthu oposera asanu ndi atatu 8 ndi omwe aphedwa pa za mtopola zi. Padakalipano mayiko monga a Nigeria komanso Zambia akuti nawo ayamba kubwezera zamtopola mzika za dziko la South Africa zomwe zikukhalira m’mayiko awo ndipo padakalipano ofesi ya Kazembe wa dziko la South Africa ku Nigeria akuti ayamba ayitseka kamba ka chisokonezochi.",https://www.radiomaria.mw/chipani-cha-jesuits-chidzudzula-mchitidwe-wa-xenophobia/,"September 6, 2019",Izahaki Mwacha
Bokoharam Idakasungabe Msungwana Wachikhristu,"Wolemba: Thokozani Chapola Zigawenga za Boko Haram Msungwana wina wa chikhristu amene anagwidwa ndi gulu la zauchifwamba la Boko Haram m’chaka cha 2018 akuti ali moyo. Malingana ndi malipoti a Independent Catholic News msungwana-yu anamugwira mu February chaka chatha pamodzi ndi atsikana ena oposera dzana limodzi a pasukulu ina ya ukachenjede m’dzikomo. Malipoti ati atsikana enawo anawatulutsa patangopita mwezi umodzi ati kamba koti anali a chisilamu, koma kuti  m’sungwana-yu Leah Sharibu anamuuza kuti amutulutsa pokhapokha atavomera zosiya chikhristu ndi kulowa chisilamu koma kuti iye anakakamirabe chikhristu chake zomwe zinachititsa kuti asatuluke ku malo a zigawengazo. Padakalipano boma la dzikolo lauza atolankhani kuti msungwana-yu adakali ku malo a zigawengazi, koma kuti likuchita zokambirana kuti zigawengazo zitulutse msungwanayu.",https://www.radiomaria.mw/bokoharam-idakasungabe-msungwana-wachikhristu/,"September 6, 2019",Izahaki Mwacha
Sukulu ya Maranatha Yatseka Nthambi Zake Zitatu,"Wolemba: Thokozani Chapola Watsimikiza za kutsekedwa kwa sukuluyi- Kaonga Sukulu ya Maranatha yati yatseka zina mwa nthambi zake ndi cholinga choti ipitilize kupereka maphunziro apamwamba m’dziko muno. Mkulu wa sukuluyi a Enerst Kaonga walankhula izi pa msonkhano wa atolankhani mu mzinda wa Blantyre. Iye wati ngakhale sukulu-yi yachita bwino pa zotsatira za mayeso a Form Four a chaka chino komabe yaona kuti mkofunika kuti itseke sukulu zake zitatu zomwe ndi za Luwalazi, Chileka komanso Nsanje ndi cholinga choti adzikwanitsa kupereka bwino maphunziro apamwamba opanda zopinga zina. “Sikuti ndalama sizikuyenda bwino ayi koma tikufuna ntchito yathu iyende bwino. Ife a Maranatha tikukondwa kuti tidakali pamwamba ngakhale syllabus inasintha,” anatero a Kaonga. Iwo ati kuchuluka kwa sukulu pena ndi pena kwakhala kukutangwanitsa ntchito za sukuluzi ndipo ndi chifukwa chake aganiza zotsala ndi sukulu zochepa zomwe akwanitse kuziyang’anira bwino.",https://www.radiomaria.mw/sukulu-ya-maranatha-yatseka-nthambi-zake-zitatu/,"September 6, 2019",Izahaki Mwacha
Mzika Ya Mozambique Yamangidwa Itaba Njinga Yamoto,"Wolemba: Glory Kondowe Watsimikiza za nkhaniyi-Tasowana Apolisi m’boma la Chiradzulu manga mzika ina ya mdziko la Mozambique pomuganizira kuti waba njinga ya moto. Wofalitsa nkhani za apolisi m’bomalo Sergeant Yohane Asowana wati mnyamatayu Mphatso Zeke yemwe ndiwa zaka 18 zakubadwa ataba njingayi anayigulitsa pa mtengo wa 80 thousand kwacha ndipo amugwira ku Limbe mu mzinda wa Blantyre. Sergeant Tasowana wati Zeke omwe ndi ochokera m’mudzi mwa Makambo ku Villa Milanje mdziko la Mozambique akawonekera ku bwalo la milandu posachedwapa. Mwazina wamkulu wofalitsa uthenga wapolisi a Tasowana anati Zeke anaba njinga mudzi mwa Mwakukhumura mfumu yaikulu Ntchema M’boma la Chiradzulo. “Iye anabwera mudzimo kufuna ntchito ndipo anafikila pakhomo pa  a Patrick  omwe anamtengera kwa mfumu  chifukwa Mphatso Zeka anali wa chilendo. Pofotokodza cholinga chobera njingayi anati chifukwa maganyu amasowa nde anaganiza zowabera njinga a Patrick pomwe iwo analowa mnyumba,” anatero Sergeant tasowana. Malinga ndi wofalitsa nkhani za apolisiyu, Zeke anakaguritsa njingayo ku msika wa Mayaka ku Zomba ndipo apolisi ali mkati mofufuza njingayo.",https://www.radiomaria.mw/mzika-ya-mozambique-yamangidwa-itaba-njinga-yamoto/,"September 6, 2019",Izahaki Mwacha
Boma Liyamikira World Vision,"Wolemba: Sylvester Kasitomu Dr. Phiri: Tikuyamika ndondomeko ya bungwe la World Vision Boma lathokonza bungwe la World Vision kaamba ka ntchito yabwino yomwe yagwira madera a Lisanjala komanso Chingale m’boma la Zomba. Nduna ya za maboma ang’ono ndi chitukuko chakumidzi Dr. Ben Phiri alankhula izi pa sukulu ya Mtungulusi m’boma la Zomba pa mwambo wotsanzikana ndi bungwe la World Vision lomwe latsiriza ntchito zake m’delaro. “Ife ngati boma tikuyamika ndondomeko yomwe bungwe la word vision likuchita monga monga kupereka maphunziro ammene angapangire ma business ndi zina mabungwe ambiri amangobwera kudzayamba ntchito koma aworld vision pobwera kuno anatsata dongosolo labwino lomwe lachititsa kuti ntchito iyende bwino chotere,” anatero Dr. Phiri. Polankhulapo mkulu wa bungwe la World Vision mchigawo cha kum’mwera Mai Jane Makina ati pofika tsiku la lero bungwe lawo lagwira ntchito zotamandika choncho lapempha anthu m’delari kuti apitirize kudzipereka pa ntchito zomwe bungweli lakhala likulimbikitsa m’delaro. “Tikaona zimene zimachitika mmbuyomu mmene dera lino linali lotsalira pakhani za umoyo za uklimi ndi zina zomwe zasinthika mderali tikuthanso kuona kuti anthu aphunzira kulimba mtima komanso kudzidalira paokha pa nkhani zokhudza ngozi zogwa mwadzidzidzi,” anatero mayi Makina. Bungwe la World Vision lidayamba kugwira ntchito zake mmadera a Lisanjala komanso Chingale m’boma la Zomba mchaka cha 1996 ndipo yagwira ntchitoyi mmaderawa kwa zaka 23.",https://www.radiomaria.mw/boma-liyamikira-world-vision/,"September 6, 2019",Izahaki Mwacha
Akhristu A Parishi Ya Njuli Awapempha Kukhala Ochilimika,"Wolemba: Sylvester Kasitomu Akhristu a m’parish ya Njuli mu Archdiocese ya Blantyre awapempha kuti aonetse poyera mphatso zao zosiyanasiyana. Bambo James Kasitomu omwe ndi m’modzi mwa nduna za Archbishop Thomas Luke Msusa apereka pempholi pamene amapereka Sakramenti la Ulimbitso. Iwo anati nkofunika kuti akhristu komanso omwe angolandira kumene Sakramenti la Ulimbitso azionetsa mphatso zao poyera potumikira Mulungu mu Mpingo komanso dziko. “Pali mphotso zomwe akhristu amalandila pamene achita ulimbitso monga kulalika komanso kuimba kumene zomwe ndi zothandiza pantchito yozamitsa moyo wa uzimu,” anatero bambo Kasitomu. Ana 172 ndi omwe alandila sacrament la ulimbitso patsikulu ku parishiyo.",https://www.radiomaria.mw/akhristu-a-parishi-ya-njuli-awapempha-kukhala-ochilimika/,"September 3, 2019",Izahaki Mwacha
Ana Atetezedwe Ku Gozi Zogwa Mwadzidzidzi-Social Welfare,"Wolemba: Sylvester Kasitomu Ofesi yoona za chisamaliro cha wanthu ya Social Welfare m’boma la Zomba yapempha anthu kuti adzichilimika pothandiza kutetedza ana pa nthawi ya ngozi zogwa mwadzidzidzi. Mkulu wa kuofesiyi a Stephano Joseph anena izi loweruka pa 31 August pa sukulu ya Primary ya Sunuzi m’bomalo pomwe bungwe la Future Vision International limachititsa mwambo wokumbukira Mwana Wa Mu Africa. A Joseph omwe anafika ngati mlendo wolemekedzeka pa mwambowu adathokodza bungwe la Future Vision International chifukwa chowonetsa chidwi pa ntchito zokumbukira tsikuli. “Lero mmene tabwera ndi mwai wa anthu nawonso apeze nawo mwai wa maphunziro amene angasamalire ana aangono ndi aakulu omwe anakhudzidwa ndi matenda ogwa mwadzidzidzi,” antero Joseph. Pothirirapo ndemanga   mkulu wa bungwe la Future Vision International m’dziko muno a Newton Sande Sindo apempha anthu a m’dera la Sunuzi m’boma la Zomba kuti agwiritse bwino uthenga womwe alandira wokhudza mwambo wa tsiku lokumbukira mwana wa mu Africa. “Ngozi ndi chinthu chomwe chimabwera modzidzimutsa ndipo mwazina zimakhudza anhtu olumala komanso ana nde tinachiona cha nzeru kuti tibere kuno tidzapereke uthengawu,” anatero a Sindo. Mdera la Sinuzi m’boma la Zomba ndi limodzi mwa madera mbomali omwe amakhudzidwa ndi ngozi zogwa mwadzidzidzi. Mutu wa chaka chino ndi oti “kusogoza ufulu wa ana pa ngozi zogwa mwadzidzidzi”.",https://www.radiomaria.mw/ana-atetezedwe-ku-gozi-zogwa-mwadzidzidzi-social-welfare/,"September 3, 2019",Izahaki Mwacha
Achinyamata Osiyira Sukulu Panjira Awapempha Abwerere Ku Sukulu,"Wolemba: Sylvester Kasitomu Achinyamata omwe adasiyira sukulu pa njira awapempha kuti abwelere ndikuyika chidwi chawo pa maphunziro kuti adzakhale nzika zodalirika za dziko lino. Achinyamata a Radio Maria DRP Dafleni Jailosi  yemwe ndi mkulu woyendetsa ntchito za bungwe la Developing Radio Paterners ku Radio maria Malawi ndiye wanena izi lachisanu pa 30 August 2019  pa mwambo omwe anakonza pa sukulu ya M’manga yomwe ili mdera la mfumu yayikulu Mmanga T/A Nsamala m’boma la Balaka ndicholinga chofuna kuphunzitsa achinyamata zaubwino wa maphunziro. Tinachiona cha nzeru kuti tibwere kuno kaamba koti ndi komwe kuli zovuta kwambiri maka boma lino la balaka komanso mangochi omwe amasiyira sukulu panjira kaamba kotenga mimba kapena kutuluka mdziko mun,.“ anatero Jailosi. Polankhulapo a Benson Matola omwe ndi wachiwiri kwa mphunzitsi wamkulu pa sukuluyi ndipo watsimikiza kuti achinyamatawa abwerere kusukuluyi ndipo ndiwolandiridwa. Ana omwe anasiya sukulu panjira timawalemba sukulu akabwera kaamba koti timakhulupirira kuti achinyamata ndi atsogoleri adziko ndiye akaphunzira timakhala tatukula dziko,“ anatero a Matola. Boma la Balaka ndi limodzi mwa maboma omwe achinyamata akusiyira sukulu pa njira kamba kazifukwa zosiyanasiyana.",https://www.radiomaria.mw/achinyamata-osiyira-sukulu-panjira-awapempha-abwerere-ku-sukulu/,"September 3, 2019",Izahaki Mwacha
2019 MSCE Results Out,"By Thokozani Chapola Has released the results-Susuwele Banda The Malawi National Examinations Board (MANEB) has released the 2019 MSCE examination results. According to the annouced results, a total of 98,332 candidates had registered for the examination but 92,867 sat for the examination. The results have been announced by Minister of Education, William Susuwele Banda through a statement. “Out of the 92,867 candidates who sat for the examination, 46,771 have passed. This represents 50.36 % pass rate. Out of the 41,708 female candidates who sat for this examination 17,887 have passed. This represents 42.89% pass rate. Out of the 51,159 male candidates who sat for this examination 28,884 have passed. This represents 56.46% pass rate. Out of 573 Special Needs candidates who sat for this examination 302 have passed. This represents 52.71% pass rate. The results of 6 candidates have been withheld pending investigations for contravening MANEB regulations,” reads the staterment. The MANEB has also released a list of ten best performing schools in this year’s MSCE examinations are as follows: According to the same MANEB, The ten best candidates in this year’s MSCE examinations are as follows:   Mkandawire   The minister has however congratulated MANEB for releasing free, fair and credible examination results.",https://www.radiomaria.mw/2019-msce-results-out/,"September 2, 2019",Izahaki Mwacha
Anthu Mazanamazana Akusowa Pokhala Ku Bahamas,"Wolemba: Sylvester Kasitomu Anthu okhala pa chilumba cha pa Nyanja ya Caribean cha Bahamas akusowa pokhala nyumba zawo zitagwa kaamba ka mpempo ya mphanvu ya mafunde yomwe ikuomba panyanjayi. Malipoti akusonyeza kuti mphepiyi imene ikuombayi ndi ya mphanvu kwambiri yomwe ikuyenda pamtunda wa 250 Kilometer pa Ora. Mwazina malipoti kaamba ka mphepoyi kulumikizana kudzera pa makina a internet kukuvutnso kutsatira kuonongeka kwa zida zotumizira mauthenga. Boma la dziko la Bahamas lamanga misasa yodikiliramo anthu omwe akusowa pokhala yokwana 14, ena mwa anthuwa akukhala m’masukulu ndi mmatchalitchi. Aka ndi kachisanu kuchokera mu chaka cha 2016 kuti chilumbachi chikhudzidwe ndi mphepoyi ndipo padakali pano muthu mmodzi wa zaka zisanu ndi zitatu 8 ndi yemwe wafa pa ngpoziyi.",https://www.radiomaria.mw/anthu-mazanamazana-akusowa-pokhala-ku-bahamas/,"September 2, 2019",Izahaki Mwacha
Makwaya Awalimbikitsa Kutenga Nawo Gawo Pa Festival,"Wolemba: Sylvester Kasitomu Makwaya ochokera ku Dinale ya ulongwe mu dayosizi ya mpingo wakatolika ya Mangochi awalimbikitsa kuti adzitenga nawo mu miyambo yosiyana-siyana yomwe imakonzedwa ndi dinaleyi. Bambo mulandizi wa makwaya mu dinaleyi bambo Christopher Sichinga ndi yemwe wanena izi pambuyo pa choir festival yomwe imachitikira ku parish ya St. Francis Of Assis Chidzanja mu Dinaleyi. Kwaya ya St. John yomwe yakhala nambala wani Iwo ati miyambo ngati iyi ndi yofunika kwambiri kaamba koti makwaya amapeza mwayi ogawana maluso omwe alinawo kudzera mmaimbidwe ndi zina zomwe zimachititsa kuti akule m’maimbidwe. Mwazina iwo afunira mafuno abwino kwa makwaya omwe antenga nawo gawo pamwambowu. “Mwapadera ndifunire zabwino zose kwaya ya St. John yomwe yakhala nambala one pa komanso ndipemphe makwaya omwe anatenga nawo mbali pa mwambowu kuti maluso omwe aphunzira kuno akwaonetse kuma parish awo,” anatero bambo Sichinga. Mwa makwaya 13 omwe anatenga nawo gawo pa mwambowu kwaya ya St. John yochokera mu parish ya Kausi ndi yomwe yatenga nambala One kutsatira apo kwaya ya Mtima Woyera kuchokera mu parish ya Ulongwe yomwe yapeza nambala 2.",https://www.radiomaria.mw/makwaya-awalimbikitsa-kutenga-nawo-gawo-pa-festival/,"September 2, 2019",Izahaki Mwacha
Mzika za ku Zimbabwe Zipezeka ndi Matumba 66 a Chamba,"Wolemba: Glory Kondowe  Apolisi m’boma la Nkhotakota akusunga mchitokosi mzika ziwiri za mdziko la Zimbabwe kamba kopezeka ndi matumba 66 a chamba zomwe ndizotsutsana ndi malamulo a dziko lino. Wachiwiri kwa mneneri wa apolisi m’boma la Nkhotakota  Sergeant Paul Malimwe wati awiriwa omwe ndi a Emmanuel Chisandule a zaka 24 zakubadwa komanso a Forwad Mudekwa a zaka  42 zakubadwa. Awiriwa ati anamangidwa  ndi apolisi-wa loweruka pa 31 August 2019 pamalo ochita malonda a Nkhotakota trading Centre pamene awiriwa amayendera galimoto ya mtundu wa truck pamene amachokera ku dwangwa kubwelera mdziko la kwawo ku Zimbabwe kudzera nsewu wa Nkhotakota-Salima. “Tinanagwira mzika ziwiri za dziko la Zimbabwe omwe ananyamula matumba 66 amankhwala ozunguza bongo zomwe zina chitika m’banda kucha wapa 31 August omwe anagwiritsa nseu wa M5 wa Nkhotakota Salima  pambuyo potsinidwa khutu ndi mzika zakufuna kwabwino ndipo tinamanga road block yongoyembekezerapo zomwe zinapangitsa kuti tiwagwire mosavuta,” anatero Sergeant Malimwe. Powonjezerapo a Malimwe apempha a Malawi akufuna kwabwino kuti apitilize kutsina khutu apolisi pankhani zikulu zikulu ngati izi kuti anthuwo azimangidwa ndi kukayankha milandu kubwalo la milandu.",https://www.radiomaria.mw/mzika-za-ku-zimbabwe-zipezeka-ndi-matumba-66-a-chamba/,"September 2, 2019",Izahaki Mwacha
Atolankhani a Radio Maria Alandira Maphunziro Apadera,"Wolemba: Glory Kondowe Phiri: Maphunziro ayenda bwino kwambiri Maphunziro apadera a anthu otumikira ku Radio Maria Malawi akuti ayenda bwino. Mkulu woyendetsa ntchito za Radio Maria malawi a Louis Phiri ati maphunzirowa anakonzedwa ndi cholinga chofuna kusula mwa ukadaulo awulutsi komanso atolankhani a wailesiyi kuti ntchito zawo zipite patsogolo. Iwo ayamikiranso anthu omwe anaphunzirapo pa sukulu ya ukachenjede ya Polytechnic omwe ndi a mpingo wa katolika podzipereka kudzachititsa ma  phunzirowa    . “Maphuziro amenewa awathandiza anthu wotumikila pa Radio Maria Malawi kuti ntchito zawo zipite patsogolo makamaka pankhani yolemba ndi kuwerenga nkhani. Tikuthokodzaso akhristu achikatolika omwe anaphunzirpo pa sukulu yawukachenjede ya polytechnic omwe anachiwona chopambana kuti azathandize wailesiyi ndi luso lawo pankhani yakulemba nkhani komanso kuwulutsa mawu ndinso momwe woyang’anila ma studio angalembere ma lipoti awo,” anatero a Phiri. Mbali imodzi ya maphunzirowo M’modzi mwa anthu omwe anaphunzirapo pa sukulu ya ukachenjede ya Polytechnic omwe ndi a mpingo wakatolika  a Augustine Mlomole anati anawona kuti atha kuchitapo kanthu pothandiza Radio Maria Malawi ndi maphunziro ngati njira imodzi yomwe amafuna kukumbutsa ndinso kudziwitsa momwe angalembere nkhani komanso kuwelenga. Iwo akuwona kuti achinyamata aku Radi Maria Malawi ali ndi chidwi malingana ndimamfunso omwe amafusa nthawi yamaphunzirowa ndipo awalimbikitsa kuti apitilize mtima wozichepesa ndikufuna kudziwa zambiri. Iwo apempha anthu ena akufuna kwabwino kuti achiteponso kanthu pothandiza wailesiyi kuti ipitilize kufalitsa nthenga wabwino.",https://www.radiomaria.mw/atolankhani-a-radio-maria-alandira-maphunziro-apadera/,"September 2, 2019",Izahaki Mwacha
"Achinyamata Asesa, Kukolopa Mchipatala Cha Police College","Wolemba: Thokozani Chapola Sauka: Chikhristu si kupemphera kokha Achinyamata a mpingo wa katolika ku Police College mu mzinda wa Zomba awalimbikitsa kuti azigwira ntchito zachifundo pothandiza anthu omwe ndi osowa. Mkulu woyang’anira achinyamata ku Police College a Joseph Sauka anena izi pamene achinyamatawa amasesa komanso kukolopa pa chipatala cha Police College mu mzinda wa Zomba. A Sauka ati chikhristu si kupemphera kokha koma kuchitanso ntchito za chifundo  monga kusamalira odwala ndi ovutika choncho achinyamata akuyenera kutenga gawo lalikulu. “Achinyamatawa achita chinthu cha nzeru kwambiri. Sindinayembekezere koma anangondidziwitsa kuti akonza dongosolo lotere yomwe ndi nkhani yabwino. Chikhristu chimakhudzanso kuchita ntchito zachifundo osati kupemphera kokha ayi,” anatero a Sauka. Polankhulapo wapampando wa bungwe la achinyamata pa ku Police College Annie Zebuloni wapempha makolo kuti alimbikitse ana awo kutenga nawo gawo mu zochitika za bungweli. “Tipemphe makolo kuti alore ana awo omwe ndi achinaymata kuti azisonkhana nafe ndi kuchita limodzi zinthu zosiyanasiyana potukula mpingo wathu wa katolika,” anatero Zebuloni.",https://www.radiomaria.mw/achinyamata-asesa-kukolopa-mchipatala-cha-police-college/,"September 1, 2019",Izahaki Mwacha
Boma Lichenjeza Anthu Oba Zinthu za Mbiri ya Makedzana,"Wolemba: Thokozani Chapola Zina mwa zinthu zopezeka ku National Archives Boma lapempha anthu kuti aleke mchitidwe wakuba zinthu zomwe zimapezeka ku malo osungirako zinthu za mbiri ya makedzana (National Archives). Nduna yoona za masewero ndi chikhalidwe a Francis Phiso anena izi ku Zomba pamene anakayendera ma ofesi omwe amasunga mbiri ya makedzana mdziko muno (National Archives). Iwo ati malowa ndi ofunika kuwasamalira ndipo alonjeza kuti boma limanga malo atsopano ndi cholinga choti mbiriyi isamalike kaamba koti ma ofesi a nthambiyi padakalipano ndi aang’ono. A Phiso(pakati) kulankhula ndid a Lihoma (kumanja) “Anthu ena amaba kapenanso kuwononga katundu wopezeka kuno mwina chifukwa kulibe chitetezo chokwanira. Ndiye timanga nyumba yabwino yotetezeka kuti zinthu zimenezi zisamalike,” anatero aPhiso. Pamenepa a Phiso ati boma likulingalira zowonjezera mtengo wa ndalama yomwe anthu okawona zinthuzi amalipira kuchoka pa 2000-kwacha pa chaka kupita patsogolo. Polankhulapo mkulu wa National Archives mdziko muno Dr. Paul Lihoma ati ofesi yawo ikusungira mbiri ya dziko lino yolembedwa kuyambira mzaka za mma 1861. “Tikusungirazinthu zochuluka kwambiri koma vuto ndi la kasungidwe chifukwa zambiri timazisunga mmapepala ngati mmene amakhalira ma nyuzipepala zomwe sizimachedwa kuwonongeka,” anatero a Lihoma. Iwo apempha boma kuti lilingalire zomanga nyumba yabwino yosungirako zinthu za mbiri ya makedzana ndi cholinga choti zisamalilike.",https://www.radiomaria.mw/boma-lichenjeza-anthu-oba-zinthu-za-mbiri-ya-makedzana/,"September 1, 2019",Izahaki Mwacha
Boma Lilimbikitsa Phunziro la Sayansi,"Wolemba: Thokozani Chapola Boma lati lipititsa patsogolo phunziro la sayansi mdziko muno. Wachiwiri kwa mkulu woona za maphunziro apamwamba mdziko muno Dr. Valentine Zimpita anena izi ku sukulu ya ukachenjede ya Chancellor pa mwambo wopereka ma certificate kwa ophunzira okwana 43 omwe atsiriza maphunziro awo a za sayansi, omwe limachititsa bungwe la Skills Development Initiative. Iwo ati msukulu zambiri za mdziko muno mulibe anthu a luso okhala mma laboratory, choncho anthu omwe alandira ma certificate-wa akagwira ntchito yotamandika mma laboratory a msukulu za mdziko muno. “Ku unduna wathu tikulimbikitsa phunziroli ndipo pali ndondomeko yomwe ilipo kale yayamba yomwe tizipititsa ku training achinyamata kuti akhale ndi luso la sayansi. Anthuwa tikuyembekezera kuti akagwira bwino ntchito yawo msukulu zosiyanasiyana kaamba koti aphunzitsidwa bwino,” anatero Dr. Zimpita. Lihoma: Tipitiriza kupereka maphunzirowa Mmawu ake mkulu wa bungwe Skills Development Initiative mdziko muno a Grant Kumtumanji ati ndi okondwa kuti bungwe lawo layamba kutulutsa achinyamata omwe adzikagwira ntchito mma laboratory a msukulu zosiyanasiyana za mdziko muno. “Tinayamba mongoyesera koma tawona kuti zikutheka ndipo tipitiriza kupereka maphunzirowa kuti msukulu zathu za sekondale mukhale akadaulo a sayansi osati kungolemba ntchito anthu omwe sakuzitsata zinthu,” anatero a Kumtumanji. Bungwe la Skills Development Initiative lati lili ndi malingaliro oyambitsa maphunziro ena omwe azipereka ma Diploma.",https://www.radiomaria.mw/boma-lilimbikitsa-phunziro-la-sayansi/,"September 1, 2019",Izahaki Mwacha
Papa Akana Kugona Hotela Yodula ku Mozambique,"Wolemba: Thokozani Chapola Papa pa ulendo wake wa mmbuyomu Mtsogoleri wa mpingo wa katolika pa dziko lonse, Papa Francisco akuti wakana kukakhala ku hotela yapamwamba kwambiri paulendo wake wamasiku atatu ocheza mdziko la Mozambique mwezi ukudzawu. Wailesi ya Vatican kulikulu la mpingowu, yagwira mau a Bishopu Antonio Juliasse Ferreira Sandramo wakulikulu-lo, yemwe wanena kuti mtsogoleri wa mpingo wakatolikayu, wakana ndandanda wa mahotela a pamwamba omwe akulukaulu omwe akuyendetsa dongosolo laulendowu mdziko la Mozambique, anatumiza ku likululo kuti nthumwi za papa pa ulendowu zisankhe, ndipo ati Papa, sakufuna malo apamwamba  kwambiri. Papa akuyembekezeka kukayendera dziko la Mozambique kuyambira pa 4 mpaka pa 6 mwezi wa mawa.",https://www.radiomaria.mw/papa-akana-kugona-hotela-yodula-ku-mozambique/,"August 31, 2019",Izahaki Mwacha
Banja Likagwira Jere Kaamba Kogwililira Mwana Pofuna Kulemera,"Wolemba: Precious Chipondeponde  Bwalo la milandu m’boma la Mulanje lapeza banja la a Francis Makatanje ndi akazi awo a Annita Kampango kuti ndi olakwa pa mulandu umene amazengedwa wokakamiza kugonana ndi mwana wawo wamkazi ndi cholinga choti alemere. Bwaloli linauzidwa kuti pa 31 chaka chino banjali linapita ku phiri lotchedwa Mwanamulanje kukapephera. Ndipo ali mkati mopephera a Francis Makatanje anauza akazi wao kuti mulungu wawauza kuti akuyenera kugona ndi mwana wawo wamkazi kuti alemere. Koma mwanayo atamulongosolera zankhaniyi, anakana koma makolo anam’kakamiza pomuopseza kuti apenga misala akapitiliza kukanako. Apa bambo a mwanayo anakakamiza kugona naye mwanayo akazi awo akuonerera. Ngakhale mwana wazaka-15-yu anaopsezedwa kuti asaulure, iye anabethulira azakhali ake za nkhaniyi. Azakhaliwa anatengera nkhaniyi ku polisi ya Namphungo. Apolisi anachita mwachawi n’kunjata banjali powazenga mulandu wogwririra komanso wathandizira kugwiririra zomwe zili zotsutsana ndi gawo 21(c) la malamulo oyendetsera dziko. Pa bwalo la milandu, pa maso pa wozenga milandu a Smart Maruwasa onse anavomera milanduyi. Ngakhale anthuwa anapepha kuti bwaloli kuti liwachitire chifundo, wogamula milandu anagamula kuti a Francis akakhale ku ndende zaka 14 ndipo a Annita akakhale kundende zaka 10. A Smart Maruwasa ati achita izi kuti ena atengerepo phunziro. A Francis Makatanje amachokera mmudzi mwa a Mkwapatira ndipo akazi awo a Annita amachokera mmudzi mwa a Khwalala mfumu yaikulu Juma m’mboma la Mulanje.",https://www.radiomaria.mw/banja-likagwira-jere-kaamba-kogwililira-mwana-pofuna-kulemera/,"August 31, 2019",Izahaki Mwacha
Akhristu ku Namitembo Awayamikira Kaamba Kothandiza Mpingo,"Wolemba: Sylvester Kasitomu Akhristu a  m’parish ya Namitembo mu Dayosizi ya Zomba awayamikira kaamba komvetsa bwino za udindo umene ali nawo pothandiza mpingo-wu modzidalira. Bambo mfumu a parish-yi  bambo Henry Chiwaya ndi omwe anena izi polankhula ndi m’ntolankhani wathu. Iwo ati ndi momwe zinthu zikyendera mu  parishi-yo zayamba kuonetsa kuti pano ntchito zotukula mpingo-wu zikuyenda bwino. Mwazina iwo ati monga parish yawo mbuyomu imatumikiridwa ndi ansembe achizungu zomwe zimapangitsa kuti akhristu ozungulira parishiyi kuphatikizapo malimana azikhla ndi ulesi othandiza mpingo maka popereka molowa manja zithu zothandizira parishiyi. “Kale kunali kovuta kuti akhristu azitengapo mbali pa nkhani yothandiza mpingo kaamba koti parishi yathu imayendetsedwa ndi thandizo lochokera kwa ansembe achizungu koma pano mmene tawaphunzitsa njira za momwe angathandizire mpingo tikuona kuti akhristu akunvetsa bwino ndipo akuthandza monga kuperekela mphatso za ku nsembe ndi zina,” anatero bambo Chiwaya. Parishiyi ili ndi malimana osaposera 75 ndipo kufika pano bambowa akwanitsa kuyendera limana lililonse paokhapokha kupereka maphunzirowa.",https://www.radiomaria.mw/akhristu-ku-namitembo-awayamikira-kaamba-kothandiza-mpingo/,"August 31, 2019",Izahaki Mwacha
Amangidwa Kaamba Koba 3 Million Kwacha,"Wolemba: Sylvester Kasitomu  Apolisi ku Zomba amanga a muna awiri, kaamba kowaganizira kuti adathyola nyumba ya m’busa wina ndi kubamo ndalama zokwana 3 Million Kwacha. Wachiwiri kwa ofalitsa nkhani za apolisi m’bomalo  Sergeant Patrick Maseko, watsimikiza za nkhaniyi. Malinga ndi Maseko, woganiziridwawa, ndi a Chifuniro Chombo  a zaka 24 ndi a Aron Makumba a zaka  makumi anai  40 zakubadwa, anpalamula mulanduu pa 15 August 2019 pome anathyola nyumba ndi kubamo ndalamazi. Amunawa akuyembekezeka kukaonekera ku bwalo lamilandu kuti akayankhe mulandu wakuba zomwe ndi zotsutsana ndi gawo 301 loyendetsera malamulo adziko lino. A Chifuniro Chombo  a zaka 24 ndi a Aron Makumba a zaka  makumi anai  40 zakubadwa, onse, a m’mudzi mwa Naphimba kwa mfumu yayikulu Chikowi m’boma lomwelo la Zomba.",https://www.radiomaria.mw/amangidwa-kaamba-koba-3-million-kwacha/,"August 30, 2019",Izahaki Mwacha
Akhristu Adzipereka Pothandiza Ansembe Achibadwiri a Kumidzi,"Wolemba: Sylvester Kasitomu Bungwe loona za chisamaliro cha ansembe a chibadwiri mu arch-dayosizi ya Lilongwe, lati liyamba kuthandiza ansembe omwe akutumikira m’ma Parish akumizi, ati kaamba koti ansembe-wa, akumakumana ndi mavuto  ochuluka. Wapampando wa bungwe-li a Eric Tsetekani, ndiwo anena izi polankhula ndi mtolakhani wathu. Iwo ati ansembe achibadwiri omwe akutumikira ku ma parish monga Ludzi Nathenje, ndi ena mwa maparish amene muli ansembe, amene akusowa thandizo losiyanasiyana, ndi kuti adzikwanitsa kutumikira mpingo-wu modzipereka. “Tikudziwa kuti maparishi wena monga st patricks mtimawoyera ndi ena thandizo likumapezeka koma maparishi ngati awa omenso ali ku mudzi thandizo likumavuta kwambiri kwambiri kwa ansembe athu achibadwiri zomwe zikuchititsa kuti utumiki awo ukhale wovuta,” anatero a Tsetekani. Mwazina iwo ati thandizo lomwe akufuna kulipezali lifikira ansembe omwe akukhala mmaparishiwa komanso ena omwe ndi opuma ndipo akufuna chisamaliro chokwanira. Pamenepa a tsetekani anati ntchitoyi akuyigwora kudzera mwa ansembe akhristu odzipereka omwe alipo 17 komanso akhristu eni ake kuchokera mmaparish onse a mu archidayosiziyi.",https://www.radiomaria.mw/akhristu-adzipereka-pothandiza-ansembe-achibadwiri-a-kumidzi/,"August 30, 2019",Izahaki Mwacha
Akhristu 150 mdziko la Eritrea amangidwa kamba ka chikhulupiliro chawo,"Wolemba: Precious Chipondeponde  Boma la Eritrea lamanga akhristu okwana 150 mu iyezi itatu ndipo apititsidwa ku bwalo la milandu kuti akakamizidwe kukana Yesu Khristu. Izi zadziwika pomwe boma la Eritrea linamanga akhristu okwana 70 pa 23 Juni ku Keren. Patangotha miyezi iwiri, pa 18 Ogasiti akhristu ena 80 anamangidwanso  ku Godafey kenako  onsewa anasowa. Malinga ndi nyuzi pepala ya pa makina a intaneti ku Italy ya Tempi, anthuwa akusungidwa ku ndende ya pansi pa nthaka Pambali pa anthu 150 omwe anamangidwawa ndipo akusungidwa ku ndende ya pansi pa nthaka, pa 16 mwezi wa Ogasiti, akhristu okwana asanu ndi mmodzi anagwidwa napititsidwa ku bwalo la milandu ndipo anakakamizidwa kuti akane Yesu Khristu. Anthuwa tatakana kuchita zomwe oweruza ankafuna, anatulutsidwa pouzidwa kuti akadikire chilango chawo. Kupatula kumangidwa kwa anthu mdzikoli, zipatala zokwana 21 zomwe zimayendetsedwa ndi mpingo wa Katolika zinatsekedwa pa 8 july chaka chino. Zipatalizi zimathandiza anthu akumudzi powapatsa thandizo mwaulere ndipo chipatala chilichonse chimathandiza athu oposa  170 sauzande m’chaka chili chonse. Kuchokera chaka cha 1995 boma la ku Eritrea linakhazikitsa lamulo loti ndi boma lokha limene lingathandize anthu muzosowa zawo choncho likuyenera kuyendetsa zipatala zonse. Ngakhake izi zili chomwecho, bomali sininakwanisepo malonjezo ake.",https://www.radiomaria.mw/akhristu-150-mdziko-la-eritrea-amangidwa-kamba-ka-chikhulupiliro-chawo/,"August 30, 2019",Izahaki Mwacha
Ghana Igulira Apolisi Mifuti,"Wolemba: Thokozani Chapola Alandira mifuti ndi ma bullet proof-Ghana Police Boma la dziko la Ghana lati lipereka mifuti kwa apolisi onse ogwira ntchito za pansewu (Traffic) kutsatira ziwembu zomwe apolisiwo akuchitidwa. Malipoti a wailesi ya BBC ati apolisi asanu anaphedwa mwezi watha komanso ena awiri aphedwa lachitatu lapitali pamene zifwamba zina zinawombera apolisiwa pamene zimakana kuyimitsa galimoto yawo, zitayimitsidwa ndi achitetezowa. Padakalipano boma la dzikolo lati laganiza zogulira apolisi malaya omwe amateteza anthu ku chipolopolo cha mfuti (Bullet Proof) komanso kupereka mifuti ndi zida zina kwa apolisiwa. Nduna yoona za mdziko Ambrose Dery yati zida zatsopanozi zithandiza apolisi kulimbana ndi zauchifwamba zomwe zikuchitika mdzikolo komanso kudziteteza okha.",https://www.radiomaria.mw/ghana-igulira-apolisi-mifuti/,"August 30, 2019",Izahaki Mwacha
Amangidwa Kaamba Kogwililira Wamisala,"Wolemba: Thokozani Chapola  Apolisi m’boma la Chiradzulu amanga mkulu wina kaamba komuganizira kuti wagwililira msungwana wa zaka 17 yemwe ndi wamisala. Wofalitsa nkhani za apolisi m’bomalo Sergeant Yohane Tasowana watsimikiza za kumangidwa kwa mkuluyu Patrick Kodo polankhula ndi Radio Maria Malawi. Iye wati zotsatira za kuchipatala zatsimikiza kuti msungwanayu anagwililidwadi ndipo Kodo akuyembekezeka kukawonekera ku bwalo la milandu posachedwapa. Watsimikiza za nkhaniyi-Tasowana “Woganiziridwayu anapita kunyumba kwa mtsikanayu madzulo ndipo anamugwiragwira ndi kumkokera patchire ndi kugona naye.  Mayi ake a mtsikanayu ndi omwe anazanena za nkhaniyi ku polisi,” anatero Sergeant Tasowana. Iye wati milandu yogwililira ikuchulukira kwambiri mbomalo ponena kuti ikumakhala pafupifupi itatu pa mwezi uliwonse. Kodo amachokera mmudzi mwa mpokera kwa mfumu yaikulu likoswe mboma lomwelo la chiradzulu.",https://www.radiomaria.mw/amangidwa-kaamba-kogwililira-wamisala/,"August 30, 2019",Izahaki Mwacha
Mkumano Wa St. Vincent De Paul Upindulira Osowa,"Wolemba: Thokozani Chapola  Bungwe la zachifundo mu mpingo wa katolika la St.Vincent De Paul lati mkumano wake omwe bungweli linachititsa mu mzinda wa Lilongwe, uthandiza kupititsa patsogolo kagwiridwe ka ntchito za bungweli pofikira anthu osowa mdziko muno. Polankhula pa mkumanowu omwe unali wa sabata imodzi, mkulu wa bungweli mdziko muno a Charles Kimu anati mkumanowu wathandiza kubweretsa pamodzi onse okhudzidwa pakayendetsedwe ka bungweli pomwe agawana nzeru zogwilira ntchito yawo. Iwo ati kudzera mu mkumanowu awunikirana zina mwa zoyenera kuchita pofuna kuthana ndi ngozi zogwa mwadzidzidzi komanso kusintha kwa nyengo. “Msonkhano umenewu uthandiza kagwiridwe ka ntchito pofikira anthu osowa. Uthandiza kubweretsa thandizo kwa omwe anakhudzidwa ndi ngozi zogwa mwadzididzi. Kusintha kwa nyengo pofuna kupeza njira zina zomwe zingathandize popewa ngozi zogwa mwadzidzidzi,” anatero a Kimu. Malingan ndi a Kimu, msonkhanowu cholinga chake chinali kupereka maphunziro kwa  mamembala a bungweli, kuwunikira nkhani za kusintha kwa nyengo ndi kupeza njira zothana nazo komanso kupeza njira zatsopano zothandizira anthu omwe anakhudzidwa ndi ngozi zogwa mwadzidzidzi. Msonkhanowu unabweretsa pamodzi akuluakulu a bungweli mma dayosizi onse 8 a mdziko muno komanso nthumwi za bungweli mmaiko a Nigeria, Zambia komanso Gambia.",https://www.radiomaria.mw/mkumano-wa-st-vincent-de-paul-upindulira-osowa/,"August 30, 2019",Izahaki Mwacha
Papa Apemphelera Mtendere,"Wolemba: Thokozani Chapola Papa: Zidani zimadzetsa nkhondo Mtsogoleri wa mpingo wakatolika pa dziko lonse Papa Francisco wapempha anthu kuti apemphelere mtendere m’maiko kuti zidani zomwe zimadzetsa nkhondo, zisamakhalepo. Papa amalankhula izi lachitatu kwa anthu omwe anasonkhana pa bwalo la St. Peters Square ku likulu la mpingowu ku Vatican. Papa wapereka pempholi pamene dziko lapansi, lamulungu likudzali pa 1 September, lidzakhala likukumbukira kuti patha zaka 80 tsopano, nkhondo yachiwiri ya padziko lonse chichitikireni mchaka cha 1939. Iye wati zidani zimadzetsa nkhondo, ndipo zotsatira zake zimakhala zoipa kwambiri monga imfa komanso kuwonongeka kwa zinthu. Mchaka cha 1939, dziko la Germany linayamba nkhondo ndi dziko la Poland, zomwe zinachititsa kuti maiko a Britain ndi France alowelerepo polimbana ndi dziko la Germany, zomwenso zinayambitsa nkhondo ya padziko lonse, pambuyo pa nkhondo yoyamba ya padziko lonse yomwe inatha mchaka cha 1919.",https://www.radiomaria.mw/papa-apemphelera-mtendere/,"August 29, 2019",Izahaki Mwacha
Botswana Ithetsa Nyumba ya Malamulo Pokonzekera Chisankho,"Wolemba: Thokozani Chapola Wathetsa nyumba ya malamulo-President Masisi Mtsogoleri wa dziko la Botswana, Mokgweetsi Masisi wathetsa nyumba ya malamulo, pamene dzikolo likukonzekera chisankho chomwe chichitike mdzikolo mwezi wa October chaka chino. Malipoti a wailesi ya BBC ati chisankhochi chikhala chovuta kwambiri ku chipani cholamula mdzikolo cha Botswana Democratic (BDP), dzikolo chipezereni ufulu wodzilamulira mchaka cha 1965. Mtsogoleri wakale wa dzikolo Ian Khama amene anatula pansi udindo wake chaka chatha atalamulira dzikolo kwa zaka khumi wayamba kugwira ntchito ndi chipani chotsutsa kutsatira kusemphana maganizo kwake ndi mtsogoleri wa dzikolo. Khama wati Masisi yemwe mu nthawi ya ulamuliro wake anali wachiwiri wake, chitengereni udindo wa mtsogoleri wa dziko, wasintha kwambiri zochita zomwe mtsogoleri wakaleyu samayembekezera. Pa chisankhochi, anthu akuyembekezeka kusankha aphungu a kunyumba ya malamulo ndipo aphunguwa ndi omwe adzasankhe mtsogoleri wa dzikolo.",https://www.radiomaria.mw/botswana-ithetsa-nyumba-ya-malamulo-pokonzekera-chisankho/,"August 29, 2019",Izahaki Mwacha
Wophunzira ku Sukulu ya za Chipatala Anjatidwa,"Wolemba: Precious Chipondeponde  Apolisi ku Thyolo anjata ophunzira wa ku sukulu ya za chipatala ya Malawi College of Health Sciences ya Ku Blantyre kamba komuganizira kuti waba zipangizo za pa chipatala cha boma cha Thyolo. Malinga ndi nneneri wa a polisi m’bomali a sergeant Amosi Tiwone, Brian Phiri anagwidwa ndi zipangizo zosiyanasiya ndi alonda apachipatali lolemba lapitali pomwe Brian Phiri amafuna kutula m’chipatalachi. Zikumveka kuti alondawa anadziwitsidwa mwachinsinsi ndi anthu amene amakhala pafupi ndi chipatalachi. Wamkulu wa pachipatalachi Dr. Arnold Jumbe athokoza anthu ozungulira chipatalachi potsina khutu achitetezo a pa chipalachi. “Izi ndi zimene zikuyenera kumachitika kuti ife tizitha kukuthandiza inu anthu okhala mozungulira chipatalachi. Ndi udindo wanu kutenga mbali poteteza katundu wa pa chipatalachi komanso pazonse zimene zikuchitika pachipatalachi chifukwa chipatalachi ndi n’chanu.” Anatero a Jumbe. Kumangidwa kwa a Brian Phiri kwachitika pamene mchitidwe wosowetsa katundu pachipalachi wafika pa mponda chimera pamene makina a CD4 count a ndalama zoposa 4 miliyoni asowa sabata ziwiri zapitazo.",https://www.radiomaria.mw/wophunzira-ku-sukulu-ya-za-chipatala-anjatidwa/,"August 29, 2019",Izahaki Mwacha
Ufulu wa Ana Uli pa Chiopsezo M’boma la Mzimba,Wolemba: Precious Chipondeponde Nkosi: Nkhanza kwa ana zikuchulukira Mafumu m’boma la Mzimba apemphedwa kuti awunikenso makhalidwe onse a makolo amene ali ndi kuthekera kophwanya komanso kuika pachiopsezo ufulu wa ana Wapampando wa M’mbelwa District Council a Dan Nkosi ananena izi lolemba lapitali pa mwambo wokumbukira ana onse a mu Africa (Day of African Child) womwe unachitikira ku likulu la Inkosi Kampingo Sibande. Iwo anati anaona kuti pali makhalidwe ena amene akhalitsa ndipo sakufunika tsiku la lero makamaka kamba ka ufulu womwe anthu ali nawo. A Nkosi anati ndi udindo kwa atsogoleri a m’madera kuonetsetsa kuti makhalidwe onse amene akuphwanya ufulu wa ana kapena amene akuika ufulu wa ana pa chiopsezo athetsedwe. Makhalidwe amane akuyenera kusungidwa akhale okhawo amene akupitisa pasogolo umoyo wa anthu onse. A Nkosi anapereka chitsanzo cha lobola ngati khalidwe limene limaika umoyo wa ana pachiopsezo. Iwo anati khalidwe ili likupangitsanso kuti ana makamaka atsikana asapitilize maphunziro awo. Motero a Nkosi anapempha mafumu kuti athetse makhalidwe onse amene akuphwanya ufulu wa ana. Poyankhulapo Mfumu Sibande anapepha mafumu ang’onoang’ono komanso anthu anse kuti azinena za nkhanza zomwe zikuchitikira ana kwa anthu  komanso mabungwe oyenerera kuti achitepo kanthu. Oyimirira boma pamwambowu a Mighty Kayoyo anapempha atsogoleri am’madera kuti azitsongoza chitetezo cha ana nthawi zonse makamaka pakagwa mavuto adzidzidzi.,https://www.radiomaria.mw/ufulu-wa-ana-uli-pa-chiopsezo-mboma-la-mzimba/,"August 29, 2019",Izahaki Mwacha
CFM Ipempha Mabanja Akhale Ogwirizana,"Wolemba: Glory Kondowe Mabanja achikhristu mdziko muno awapempha kuti azikhala ogwilizana pofuna kumanga maziko abwino abanja. Bungwe la mabanja a chikhristu la Christian Family Movement ku Limbe parish mu arch-dayosizi ya Blantyre lanena izi pa mkumano wa bungweli ku Limbe Cathedral. Polankhula ndi mtolankhani wathu wapampando wa bungwe-li ku Parish ya Limbe, banja la mayi ndi bambo Ching’anda linati m’chitidwe ozembelana m’banja ndi umene ukusokoneza mmanja ambiri a chikhristu mdziko muno. Mwazina banja la Ching’amba anati mwamuna ndi mkazi ayenera kukhala wokhulupilika kwawina ndidzake ndipo anatinso maanja tiyenera kumayika pansogolo mlungu pachina chilichonse. Powonjezerapo anatinso azimayi amene amachita makhalindwe oyipawa ayenera kusintha mchitidwewu ndipo ayenera kumapemphera  kuopa kusokoneza ma banja awo.",https://www.radiomaria.mw/cfm-ipempha-mabanja-akhale-ogwirizana/,"August 29, 2019",Izahaki Mwacha
Poly Alumni Ithandiza Ophunzira Osowa kudzera mma SMS,"Wolemba: Precious Chipondeponde Sukulu ya ukachenjede ya Poletekiniki yayambitsa kulandira mauthenga a lamya ndicholinga chofuna kuthandiza ophunzira amene akuvutika kulipira sukulu komanso kupeza zowathandizira pamaphunziro awo. Edna Nkono, amene ndiwosonkhanitsa chuma kugulu la Polytechnic Alumni Association (PAA), watinjira yolandira mauthenga pa lamya ithandiza kupeza ndalama zothandizira ophunzira amene sangakwanise kulipira sukulu mwaiwo okha komanso enaamene amasowa thandizo pazofunik am’maphunziro awo. “Sukuluyi ili ndi ophunzira oposa zana limodzi amene amasowa thandizoli. Ophunzirawa amaosowa malo ogona, chakudya, zipangizo zowathandizira pa maphunziro awo ndi zina zambiri. Ndizomvetsa chisoni kuti ena amatha kugona mkalasi kamba kosowa malo ogona”. Anatero a Nkono Pofuna kupeza ophunzira osowa thandizoli tidzagwira ntchito limodz indi bungwe la ophunzila la Polytechnic Students Union. Izi zitithandiza kupeza ophunzira eni eni amene akusowa thandizoli. Chiyambireni guluri mu chaka cha 2016, guluri lapeza ndalama zokwana 16 miliyoni ndipo pakadali pano guluri liri ndi ophunzira okwana oposa 80 amene amathandizidwa A Nkono apempha anthu ofuna kuthandiza kuti alowe nawo polemba uthenga pa lamya oti YAMBA mu Chichewa kapena START muchingerezi ndipo atumize ku 2025 ndipo adzilandira mauthenga tsiku ndi tsiku pa nkhani zokhudza sukuluyi. Utheng auliwonse udzadula ndalama zokwana K50.",https://www.radiomaria.mw/poly-alumni-ithandiza-ophunzira-osowa-kudzera-mma-sms/,"August 28, 2019",Izahaki Mwacha
Beam Trust Ikufuna Kuchotsa Chitozo Kwa Mabanja Osabereka,"Wolemba: Glory Kondowe Bungwe la Beautify Malawi Trust lati anthu m’dziko muno akuyenera kuleka kuchitira nkhanza anthu omwe akulephera kupeza mphatso ya mwana, ati ponena kuti zimene zimangopezeka kuti zikuchitika pakati pawo. M’modzi mwa akulu-akulu a bungwe-li mayi Emma Mabvunde ndi omwe anena izi kwa azibambo ndi azimayi omwe anasonkhana pa bwalo la mfumu yayikulu Bwananyambi m’boma la Mangochi, komwe mwazina amawafotokozera zaudindo umene ali nawo ponetsetsa kuti sakutengapo gawo lotonza anthu omwe akukomana ndi mavuto a ku sabereka m’delaro ndikulimbikitsa anthu omwe ali ndi vutoli kuti azifulumira kukaonana ndi madototolo. Poyankhulapo a Mabvunde ati nkhaniyi yatuluka chifukwa chamayi wafuko lino Getrude Mutharika chinawakomela kuti nkhaniyi ituluke chifukwa amayi ambiri amanyozeka ndi abale, amzawo komaso amuna awo zomwe zimawapangitsa kuti asa atuluke ndikugwira nawo ntchito za mdziko kuopa kutozedwa  ndi anthu chifukwa chosalidwa pankhani yachitukuko. Malinga ndi mayi Mabvunde, amayiwa amakumanaso ndi nkhaza zosiyanasiyana monga kutha kwa banja, kumenyedwa, kusalidwa pa nkhani ya chitukuko. Mayi Mabvunde anati, “Chifukwa amatozedwa zomwe mbuyomu zimawapangitsa kuti akanena kwandani nde kubwera kwa bungweri tikuona kuti anthuwa ayamba kumasuka kumabwera poyera ndikufotokoza mavuto awo zomwe mbuyomu zimapangitsa kubwedzeretsa chitukuko mbuyo Malawi muno ndetiyeni tizindikire kuwalimbikitsa ngati dzika zathu zomwe kuti tigwirane manja pankhani yachitukuko mdziko muno.”",https://www.radiomaria.mw/beam-trust-ikufuna-kuchotsa-chitozo-kwa-mabanja-osabereka/,"August 28, 2019",Izahaki Mwacha
Amayi Alindi Ufulu Opititsa Patsogolo Ntchito Zampingo-CCJP,"Wolemba: Glory Kondowe Bungwe la chilungamo ndi mtendere mu dayosizi ya Dedza lati amayi alindi udindo opititsa patsogolo ntchito za mpingo wakatolika. A Kasudze omwe ndi modzi wa akulu abungweli mu dayosizi ya Dedza powonjezerapo ati kafukufuku yemwe bungwe lawo lachilungamo ndi mtendere lachita akusonyeza kuti amayi ambiri sakutenga nawo gawo pogwira ntchito zikulu-zikulu zomwe mpingo wakatolika umalimbikitsa maka posapezeka m’maudindo akulu-akulu, komaso kupereka maganizo ku ntchito zomwe mpingo ukugwira. Mwazina a Kasudze anati akhazikitsa magulu omwe azigwira ma parish awiri a Kasina komanso Bembeke kuti azimayi azikhala pansi kukambirana mavuto omwe amayi akukumana nawo. “Ndi zomwe kafukufuku umene tapedza zoti amayi azikhala nawo pampando  komanso amayi akumachitilidwa nkhaza zosiyanasiyana zomwe zimawapangitsa kubwedzeretsa moyo wawo wachikhristu,” anatero a Kasudze. Padakalipano amayiwa apatsidwa maphunziro oyenera kuti aziwawunikira muzikhomo zomwe akudutsamo monga za Gender Equality Act.",https://www.radiomaria.mw/amayi-alindi-ufulu-opititsa-patsogolo-ntchito-zampingo-ccjp/,"August 28, 2019",Izahaki Mwacha
CFM Ikhala ndi Msonkhano Waukulu pa 6 September,"Wolemba: Thokozani Chapola Bungwe la mabanja achikhristu la Christian Family Movement (CFM) mdziko muno lapempha mamembala ake kuti akapezeke ku msonkhano wapachaka ndi cholinga choti akakambirane mozama zomwe mabanjawa akukumana nazo. Wapampando wa bungweli mdziko muno banja la Kelvin ndi Eunice Chifunda apereka pempholi polankhula ndi Radio Maria Malawi mu mzinda wa Blantyre pomwe bungweli likuyembekezeka kukhala ndi msonkhano wake waukulu wapachaka kuyambira pa 6 mpaka pa 8 September 2019 ku parishi ya St. Johns Msamba mu arkidayosizi ya Lilongwe. Iwo ati msonkhanowu ndi ofunika kwambiri ku mabanja achikatolika chifukwa akakambirana mozama za zomwe mabanjawa akukumana nazo ndi kupeza njira zachikhristu zoyenera zothanirana ndi mavutowa kudzera mu maphunziro omwe akaperekedwe ku msonkhanowu. “Tikuyembekezera kuti onse abwera. A pastoral secretary a Blantyre archdiocese ndi omwe azatilankhule. Tikukhulupilira kuti banja ndi maziko abwino a mpingo komanso dziko,” anatero a Chifunda. Chaka chino msonkhanowu uchitika pa mutu oti “banja layitanidwa ku moyo wa ngwiro kuti khomo lililonse liwone kuwala kwa khristu.”",https://www.radiomaria.mw/cfm-ikhala-ndi-msonkhano-waukulu-pa-6-september/,"August 28, 2019",Izahaki Mwacha
Kwelepeta Apempha Anthu Ake Asiye Ndale,"Wolemba: Thokozani Chapola Phungu wa dera la Zomba Malosa, mayi Grace Kwelepeta wapempha anthu a mdera lake kuti asiye ndale ndi kugwirana manja popititsa patsogolo chitukuko cha deralo. Phunguyu amalankhula izi pa phwando lomwe anakonzera anthu a mdera lake pofuna kuwathokoza pomusankha pa udindo wa phungu wa derali pa chisankho chomwe chapitachi. Kwelepeta yemwenso ndi wachiwiri kwa nduna yowona za kusasiyana pakati pa amayi ndi abambo, ana, olumala ndi chisamaliro cha anthu walonjeza kuti apereka galimoto la mtundu wa ambulance kuti izithandiza mderalo. “Nthawi ya ndale inatha ndipo ino ndi nthawi ya chitukuko. Tikalimbikira ndale dera lino silitukuka ayi,” anatero mayi Kwelepeta. M’mawu ake Group Village Headman Mtogolo, anagwirizana ndi phunguyu pa nkhani ya mgwirizano mderalo ngakhale anthu ali osiyana zipani za ndale. “Ngati tikufuna kuti chitukuko chiyende tikuyenera kugwira ntchito limodzi ndi phungu wathu ndiye ndikuona kuti zimenezi ndi zoona ndipo ndi zofunika kwambiri,” inatero mfumu Mtogolo. Mfumuyi yati anthu a mdera lake ndi okonda chitukuko ndipo alimbikitsa anthu ake kuti agwirane manja ndi phunguyu kuti athetse mavuto ochuluka omwe ali mderalo.",https://www.radiomaria.mw/kwelepeta-apempha-anthu-ake-asiye-ndale/,"August 28, 2019",Izahaki Mwacha
Brazil Ikana Thandizo Lozimitsira Moto mu Nkhalango ya Amazon,"Wolemba: Thokozani Chapola Boma la dziko la Brazil lati likana thandizo la ndalama lochokera m’maiko akuluakulu asanu ndi awiri (7) lofuna kuthana ndi moto wa mu nkhalango ya Amazon. Mtsogoleri wa dziko la France, Emmanuel Macron yemwe anatsogolera mkumano wa maikowa omwe watha dzulo (lolemba) anati maikowa apereka ndalama zokwana 22 million dollars zothandiza pozimitsa moto mu nkhalangoyi. Ku msonkhanowu omwe unali wa mayiko a America, Japan, Germany, France, Italy, UK komanso Canada, president Macron anati kupsa kwa nkhalango ya amazon si vuto la dziko la Brazil lokha koma dziko lonse lapansi. Koma polankhulapo nduna yoona za maiko ena mdziko la brazil a Ernesto Araujo ati thandizolo ndi losafunikira chifukwa pali njira zina kale zomwe akugwiritsa ntchito pothana ndi vutoli. Mtsogoleri wa dziko la Brazil, a Jair Bolsonaro wadzudzula dziko la France kaamba kolamulira kwambiri dziko lake ndipo wati dziko lake litha kuphunzitsa maiko ambiri kuthana ndi moto kuposanso m’mene dziko la France lingachitire.",https://www.radiomaria.mw/brazil-ikana-thandizo-lozimitsira-moto-mu-nkhalango-ya-amazon/,"August 27, 2019",Izahaki Mwacha
Wochita Business wa ku Rwanda Aphedwa Mdziko la Mozambique,"Wolemba: Thokozani Chapola Mkulu wa gulu la anthu a mdziko la rwanda koma okhala mdziko la mozambique, amupha pomuombera mu mzinda wa maputo mdziko la mozambique. Malipoti a wailesi ya BBC ati mkuluyu Louis Baziga yemwe anali mkulu wodziwika bwino wotsatira chipani cholamula mdziko la Rwanda cha president Paul Kagame, amachita business zosiyanasiyana mdziko la Mozambique kuphatikizapo ya sitolo yogulitsa mankhwala mu mzinda wa maputo. Kazembe wa dziko la Rwanda ku mozambique wati zigawenga zinamutchingira mkuluyu pamene ali mu galimoto yake ndi kumupha ndipo zinathawa zisanazindikiridwe. Iye wati mkuluyu anathamangira naye ku chipatala komwe anakatsimikiza kuti wafa atangofika ndipo padakalipano apolisi ayamba kafukufuku wawo pa nkhaniyi. Baziga ati wakhala mdziko la mozambique kwa zaka zambiri kutsatira nkhondo yomwe inabuka  mdziko la rwanda ndipo kuyambira mchaka cha 1994 maiko ambiri a mu africa akhala akulora anthu a mdziko la rwanda kukhala mmaiko mwawo. padakalipano anthu oposa 5000 a mdziko la rwanda amakhala mdziko la mozambique. Mchaka cha 2012, Theogene Turatsinze yemwe anali ochita business mdziko la Mozambique komanso mkulu wa bank ina mdziko la Rwanda anasowetasedwa ndipo thupi lake linazapezeka likuyandama pa nyanja mu mzinda wa Maputo.",https://www.radiomaria.mw/wochita-business-wa-ku-rwanda-aphedwa-mdziko-la-mozambique/,"August 27, 2019",Izahaki Mwacha
Bande Athokoza Anthu a Dera Lake Pomuvotera,"Wolemba: Sylvester Kasitomu Phungu wa dera la ku mvuma kwa m’dzinda wa Blantyre a John Bande wayamikira anthu a m’dera-li kamba komukhulupilira ndi kumusankhanso pa mpando wa phungu wa ku nyumba ya malamulo pa chisankho cha pa 21 May ngakhale iyeyo pa nthawi ya misonkhano yokopa wanthu anali ali m’dziko la South Africa kukalandira thandizo la makhwala. A Bande alankhula izi ku tchalitchi la Chikapa la m’parish ya Nthawira mu arch-dayosizi ya Blantyre pomwe tchalitchili limakondwelera nkhoswe yake yomwe ndi Maria Mfumukazi ya Mtendere. Iwo ati anthu am’derali anawonetsa kuwakhulupilira powasankha kuti ayimire derali ngati phungu wakunyumba ya malamulo ngakhale anali akudwala kotero adzipereka pa ntchito zotukula delaro. “Pamene timachita campaign ndinali ndiri ku chipatala mdziko la South Africa. Ndithokoze Mulungu kaamba koti ndikupeza bwino tsopano ndiponso anthu anandikhulupirira ngakhale ine panalibepo. Ndipemphe akhristu anzanga kuti tigwirane manja popempherera mtendere mdziko muno maka pa nkhani za ndale zomwe sizikuyenda bwino,” anatero a Bande. A Bande omwe ndi oyima paokha, pa chisankhochi anapeza mavoti pafupifupi 26 thousand pomwe amene amapikitsa naye kwambiri a Alex Chimwala a chipani cha DPP anapeza mavoti osachepera 6,000 zomwe zikusonyeza kuti anthu anawakhulupilira kwambiri kuti atha kuwathandiza pa ntchito zotukula dera la ku mvuma kwa mzinda wa Blantyre.",https://www.radiomaria.mw/bande-athokoza-anthu-a-dera-lake-pomuvotera/,"August 27, 2019",Izahaki Mwacha
Achinyamata Akwiya ndi Malume Opereka Mimba kwa Mdzukulu Wake,"Wolemba: Precious Chipondeponde Achinyamata ochokera m’dera mfumu Chiwalo m’boma la Phalombe apempha atsogoleri awo kuti achitepo kanthu msanga kutsatira kupatsidwa pathupi kwa msungwana wina wa zaka khumi ndi zisanu (15). Lachinayi lapitali, gulu la achinyamata ophunzira ku sukulu za pulaimale za Dindi komanso Lihaka kuphatikizapo Chinolampeni Community Day Secondary School, anakamang’ala zankhaniyi kwa atsogoleri ayang’anila za chitetezo cha ana. “Timauzidwa mobwerezabwereza kuti nkhanza komanso kupereka mimba kwa ana ang’ono ndi koletsedwa. Nanga bwanji nkhani ya mtsikana wapatsidwa mimba ndi a malume ake ikungoyang’anidwa? Izitu nzokhumudwitsa,”anadandaula motero Samuel Samudeni yemwe ndi mtola nkhani wa bungwe la GENET. Supuni: Tikufufuzabe za nkhaniyi Mkulu wa bungwe la Child Protection a Charles Supuni komanso wapampando wa Area Development committee a Benson Mwamvani a m’dera la mfumu yaikulu Chiwalo atsimikizanso zankhaniyi. “Ndikudziwa za nkhani imeneyi ndipo tikufufuzabe kuti tichitepo kanthu. Ndizomvetsa chisoni kuti nkhani zimenezi zikuchulukira m’dera lathuli,” anatero a Supuni A Supuni anati mwazina, nkhani zoterezi zikuchulukira m’dera lawo kamba ka chikhalidwe cha makolo komanso umphawi. Iwo ati zimenezi zimachititsa kuti atsikana komanso amayi azikhala pachiopsezo chotenga pakati komanso matenda opatsirana pogonana monga HIV/AIDS ndi ena adakali achichepere. Mphunzitsi wamkulu pa sukulu ya pulaimale ya Dindi wati nkhaniyi ndiyomvetsa chisoni komanso yopsesa mtima chifukwa mwanayu (dzina labisidwa) ndi wanzeru ndipo amayenera kudzapita sukulu ya ukachenjede. Msungwanayu ati ndi mmodzi mwa ophunzira omwe anachita bwino pa sukuluyi mayeso opitira ku sekondale ndipo anasakhidwa kupita ku Providence Secondary School. Mphunzitsi wamkuluyu wati aonetsetsa kuti chilungamo cha nkhaniyi chiwoneke.",https://www.radiomaria.mw/achinyamata-akwiya-ndi-malume-opereka-mimba-kwa-mdzukulu-wake/,"August 27, 2019",Izahaki Mwacha
Msing’anga Agwilira Mayi Woyembekezera,Wolemba: Glory Kondowe Bwalo loyamba la milandu m’boma la Dowa lapeza msing’anga wina wa makhwala adzitsamba kuti ndi olakwa pa mlandu wogwilira mayi wina woyembekezera. Malingana ndi oyimira boma pa mlandu-wu msingangayu Sam Kurtball Chimkombero anagwilira mayiyo yemwe ndi wa zaka 19 zakubadwa atamunamiza kuti akamuchita za damazo adzabereka mwana popanda vuto lina lililonse. Mkulu yemwe amaweruza mlandu-wu Amulani Phiri akuti ataunikira bwino za nkhani-yi anapeza kuti mkulu-yi ndi wolakwa chifukwa cha mlandu wochita zadama ndi munthu wa mayi yemwe ali ndi pathupi ponamizira kumuthandiza. Mkulu woweruza mlanduwu wagamula a Chimkombero powapatsa chilango choti akakhale kundende ndi kukagwira ntchito ya kalavulagaga kwa zaka zinayi. Dotolo wa zitsamba-yu amachokera m’mudzi mwa Ndakondwera a m’dera la mfumu yayikulu Nsakambewa m’boma lomwero la Dowa.,https://www.radiomaria.mw/msinganga-agwilira-mayi-woyembekezera/,"August 27, 2019",Izahaki Mwacha
Kwaya ya St. Benadeta Chibavi Ikuyembekezeka Kukhazikitsa Chimbale Chatsopano,"Wolemba: Glory Kondowe Kwaya ya Benadeta oyera ku Chibavi mu diocese ya Mzuzu, yati zonse zokhazikitsa chimbale chawo cha nyimbo zomvera chatsopano chotchedwa “Mwana Wa Maria” zili mchimake. A Ezekiel Nyirenda yemwe ndi mlangizi wa kwayayi alankhura izi pamene Radio Maria Malawi imafuna kudziwa zambiri za zakukhazikitsidwa kwa chimbalechi. A Nyirenda anati kukhazikitsa kwa chimbalechi komwe kukachitikire ku St. Francis Kanengo akomzekera kwambiri ndipo anati chimbalechi akachikhazikitsira ku Lilongwe chifukwa, “Kuli abwenzi ambiri ndipo tikuwona mansomphenya kuti abweziwa akatithandiza kwambiri. Abwenzi amenewa atithandiza  munjira zambiri monga kulemba makalata okopera anthu za chimbalechi.” Iwo ati cholinga chenicheni cha chimbalechi ndi kufalitsa uthenga wa Mulungu kudzera mu nyimbo momwe mumakhalaso ulaliki wawukulu, ndinso kupeza ndalama zogwilira ntchito zachifundo monga kuthandiza ana ovutika, amasiye ndi okalamba.",https://www.radiomaria.mw/kwaya-ya-st-benadeta-chibavi-ikuyembekezeka-kukhazikitsa-chimbale-chatsopano/,"August 26, 2019",Izahaki Mwacha
Ambuye Stima Apempha Akhristu Athandize pa Maphunziro a Asemino,"Wolemba: Sylvester Kasitomu Mpingo wakatolika mu dayosizi ya Mangochi walimbikitsa akhristu ake kuti adzipereke pothandiza maphunziro osula achinyamata omwe akuchita maphunziro a unsembe. Episikopi wa dayosiziyi ambuye Montfort Stima anena izi ku Mangochi Cathederal loweluka pa 24 August 2019 atangomaliza misa ya chaka chokondwelera nkhonse ya dayosizi-yo Augustuno Woyera. Iwo ati asemino omwe ali m’ma seminale osiyanasiyana omwe akuchokera mu dayosizi-yo akusowa zambiri pa maphunziro awo kotero dayosizi-yo ikuyenera kufufuza ndalama zoposera 34 Million Kwacha, zothandizira asemino-wa pamaphunziro awo a pa chaka. Kotero ambuye Stima alimbikitsa akhristu-wo kuti apitirize kudzipereka pothandiza kupititsa patsogolo ntchito za utumiki mu dayosizi-yo, monga momwe akuchitira padakalipano. “Asemino athu akufunika ndalama zambiri kuti apitilize maphunziro awo ndiye akhristu tigwirane manja pofuna kuthandiza ansembe amawa-wa,” anatero ambuye Sitima. Mwazina dayosizi ya mpingo wakatolika ya Mangochi ili ndi asemino omwe ali ku St. Peters komanso ku St. Anthony Kachebere Major Seminary okwana 32 ndipo nsemino aliyense amayenera kugwiritsa ntchito ndalama zosachepera 1 million pa chaka.",https://www.radiomaria.mw/ambuye-stima-apempha-akhristu-athandize-pa-maphunziro-a-asemino/,"August 26, 2019",Izahaki Mwacha
Akhristu 100 Alandira Ulimbitso ku Parish ya Mpiri,"Wolemba: Sylvester Kasitomu Akhristu amene alandira sacrament la ulimbitso m’parish ya St. Marys mu dinale ya Mpiri mu Dayosizi ya Mangochi awapempha kuti agwilitse bwino ntchito mphatso zimene Mulungu mzimu woyera amapereka. Mkulu wa kuofesi yoona za utumiki mu dayosiziyi bambo Medrick Mlava alankhula izi pambuyo popereka sacrament la Ulimbitso kwa akhristu a mparishiyi. Iwo ati akhristu omwe alandira sacramenti-li akuyenera kumalimbikitsa ntchito zabwino kamba koti ndi zimene zikakondweletsa Mulungu. “Pamene alandila sacrament la ulimbitso amakhala ngati alandira mangolomera komanso mphatso za mzimu woyera ndiye akuyenera kugwiritsa ntchito mphatsozi mu mpingowu pokhala ansembe asisiteri komanso akhristu eni ake olimbika,” anatero bambo Mlava. Akhristu omwe alandira sacrament la ulimbitso patsikuli anali okwana 100.",https://www.radiomaria.mw/akhristu-100-alandira-ulimbitso-ku-parish-ya-mpiri/,"August 26, 2019",Izahaki Mwacha
Papa ndi Wokhudzidwa ndi Kutenthedwa kwa Nkhalango ya Amazon,Wolemba: Sylvester Kasitomu M’tsogoleri wa mpingo wa katolika pa dziko lonse Papa Francisko wati ndiwokhudzidwa ndi moto womwe ukupitiliza kusakaza mitengo ndi zinthu zina zachilengedwe mu nkhalango yayikulu ya Amazon yomwe ili m’dziko la Brazil. Papa Francisko Papa Francisco walankhula izi lero pa mapemphero a masana a ku likulu la mpingo-wu ku Vatican. Iye walankhula izi potsatira kukhudzidwa kwake ndi kubukanso kwa moto mu nkhalangoyi. Iye wati nkhalango ya Amazon ndi nkhalango yofunika kwambiri chifukwa imapereke mpheya wabwino umene umathandiza kuti anthu aziugwilitsa ntchito ndi kupitilira kuhala ndi moyo. Posachedwapa akatswiri ena a zofufuza fufuza anatulutsa lipoti lomwe kwambiri limasonyeza kuti ngozi za moto zaonjeza kwambiri kuchitika mu nkhalango yofunika-yi. Kotero m’tsogoleri wa dziko la Brazil naye anati adzipereke pa ntchito yotetedza nkhalangoyi. Padakalipano anthu a m’dziko akuti ayamba kuchita zionetsero zokwiya ndi kulekekera kwa boma la dzikolo pa ntchito yotetedza mkhalango-yi.,https://www.radiomaria.mw/papa-ndi-wokhudzidwa-ndi-kutenthedwa-kwa-nkhalango-ya-amazon/,"August 26, 2019",Izahaki Mwacha
Atsogoleri Azipereka Pothandiza Kuthimitsa Moto mu Nkhalango ya Amazon,"Wolemba: Sylvester Kasitomu Atsogoleri a maiko osiyanasiyana pa dziko lonse achita mkumano ndi cholinga chofuna kuthandiza kuthimitsa moto womwe wabuka mu khalango yayikulu ya Amazon mdziko la Brazil. Malipoti awilesi ya BBC atsogoleriwa ndi ochokera m’maiko a America, Japan, Germany, France, Italy, UK komanso Canada. Adindowa akambirana mfundo komanso kupeza njira zomwe angagwiritse ntchito pofuna kuthandiza kuthimitsa moto omwe walusa kwambiri mu nkhalangoyi. President wa dziko la France Emmanuel Macron wati dziko lake lithandiza ndi zipangizo za makono ku dziko la Brazil kuti agwiritse ntchito pofuna kuthimitsa motowu. Mkumanowu ukubwera patangotha masiku ochepa President Macron atapereka pempho kwa anthu akufuna kwa bwino kuti athandizepo pa ntchito yothimitsa motowu ati ponena kuti kuonongeka kwa nkhalangoyi ndi vuto la aliyense osati anthu amdziko la Brazil okha. Nkhalango yayikulu ya Amazon imathandizira kuchepetsa chiwerengera cha mpweya otentha pa dziko lonse ndipo kutenthedwa kwa nkhalangoyi kutha kubweretsa mavuto ambiri.",https://www.radiomaria.mw/atsogoleri-azipereka-pothandiza-kuthimitsa-moto-mu-nkhalango-ya-amazon/,"August 26, 2019",Izahaki Mwacha
Namitembo College Iyendera Achinyamata ku Chingale,"Wolemba: Glory Kondowe Achinyamata a m’dera la Chingale awapempha kuti akhale ndi chidwi chophunzira ntchito zamanja. A Yohane Rodine omwe ndi mkulu okopa achinyamata mu project ya Hope For The Youth ku sukulu ya tchito za manja ya Namitembo m’boma la Zomba anena izi pa mwambo wa zamasewero a mpira omwe unachitikira pa bwalo la Namitembo m’boma la Zomba. Cholinga cha masewerowa chinali chofuna kuphunzitsa ndi kukopa achinyamata-a kuti alembetse ndi kukayamba kuphunzira ntchito zamanja ku sukuluyi. “Tikumemeza achinyamata omwe kulembetsa kwawaphonya kuti akhoza kuzayamba nawo pa 26 August. Maphunziro omwe tikupeleka ndiwosiyana siyana malinga ndi centre komwe achinyamata akuphunzilira monga ku centre ya kwa William Mobile  Center  kuli zomanga-manga komanso zawukalipentara ndipo centre ya kwa Lisanjara parish aphunzira umisili wazamagetsi, zomanga manga ndinso umisili wawukalipentara ndipo onse omwe aziphunzira centre yathu ya ku technical college tikuphunzitsa umisili wazomanga manga, ukalipentara komanso umisili wazowotchelera,” anatero a Yohane. Mwazina a Yohane ati ntchito yomemeza achinyamata yayenda bwino malinga ndintchito yomwe anawapatsa achinyamata ena kuti alembe ophunzira omwe akufuna kukayamba maphunziro awo ndipo iwo ati achinyamata ambiri alembetsa ndipo ayamba kuphunzira pa 26.",https://www.radiomaria.mw/namitembo-college-iyendera-achinyamata-ku-chingale/,"August 25, 2019",Izahaki Mwacha
Boma Lati Lipitiriza Kuteteza Ana,"Wolemba: Thokozani Chapola Boma lati lipitiriza kukhwimitsa malamulo oteteza ana mdziko muno ndi cholinga choti atetezeke ku nkhanza zosiyanasiyana. Nduna yoona kuti palibe kusiyana pakati pa amayi ndi abambo ndinso chisamaliro cha anthu mayi Mary Navicha ndi yemwe wayankhula izi m boma la Neno lachinayi pa 22 August pa mwambo otsekera nyumba ya malamulo ya ana achichepere yomwe inachitikira m bomali. Mawuwa anadza kutsatira pempho lomwe anawa anapereka pambuyo pa mkumano wawowu. Pamenepa a Navicha ati boma likhazikitsa lamulo loteteza ana ku miyambo ndi chikhalidwe cholakwika kudzer mu unduna woona za malamulo. Yemwe anali speaker pa nyumba ya malamuloyi Triphonia kaduya anati m’boma la neno muli mavuto omwe anawa akukumana nawo. “Tikuyembekezera kuti boma ndi mabungwe atithandziza pa mavuto omwe taperekawa kuphatikizapo mapempho ena omwe tinapereka kale mbuyomu omwe sitinayankhidwe,” anatero Kaduya. Mmawu ake phungu wa derali Mark Katsonga Phiri anagwirizana ndi anawa pa nkhaniyi. “Anawa akonetsa kukhwima nzeru komanso amalikonda dziko lawo ndipo akuyembekezera zabwino kuyambira lero kumapita kutsogoloku. Si ku neno kokha koma ndi maboma ambiri. Zomwe apempha anazi zandigwira mtima ndipo ndigwira ntchito ndi council kuti zimenezi zitheke,” anatero Katsonga Ena mwa anthu omwe anali nawo pa mkumanowu ndi wapampando wa mu komiti ya malamulo yoona za chisamaliro cha anthu a Sammy Kafwafwa oyimira bungwe la UNICEF pa maprograma a ana a Donex Bengo ndi ena ambiri.",https://www.radiomaria.mw/boma-lati-lipitiriza-kuteteza-ana-navicha/,"August 25, 2019",Izahaki Mwacha
Zomba Cathedral Iyamikira Gulu la Tingathe,"Wolemba: Thokozani Chapola Gulu la tingathe kumanga nawo Holo m’parish ya Sacread aliyamikira kamba kakudzipereka kwake potenga nawo mbali pomanga holo. M’modzi mwa akuluakulu omwe akuyang’anira ntchito yomanga holoyi a Vito Sandifolo ayamikira gululi lamulungu pomwe linakonza fundraising yogulitsa zakudya zosiyanasiyana pa tchalitchi la Zomba Cathedral. Iwo anati gululi lakhala likuthandiza pa ntchitoyi mnjira zosiyanasiyana ndipo apempha akhristu mparishyi kugwirana manja pothandiza ntchitoyi yomwe padakali pano ikusoweka ndalama zosachepera 50 million kwacha. “Ntchito imene akugwira ikutithandiza kwambiri. Apitirize kuti thandiza ndipo asatope nafe mmene akuwonekera kuti ndi okonzeka kutero. Kubwera kwawo kwachititsa kuti ntchito yomanga holo isativute kwambiri,” anatero a Sandifolo. Iwo ati akhristu atha kupereka chilichonse chomwe angakwanitse kuti chingathandizire pa ntchitoyi osati ndalama zokha. Mmawu ake mmodzi mwa mamembala a gulu la tingathe kumanag nawo holo a lucia mphande ati gulu lawo limadziwa kuti mpingo pawokha sungakwanitse chilichonse. “Mpingo wathu wa katolika ukulimbikitsa kumanga mpingo wodzidalira ndipo ife tikutsatira zimenezi. Mwinanso kutsogoloku amne tizayigwiritse ntchito kwambiri ndifeyo achinyamata ndipo ndi chifukwa chake tinawona kuti ndi bwino kuti titengepo gawo,” anatero mayi Mphande. Gulu la Tingathe lili ndi mamembala asnu ndi  awiri (7) pomwe atsikana alipo asanu ndipo anyamata alipo awiri. Padakalipano gululi lakwanitsa kuthandiza ndi moiyala ya kwale komanso njerwa pa ntchitoyi. Ntchito yomanga holo ya Sacred heart parish ikusoweka ndalama zokwana 150 million kwacha.",https://www.radiomaria.mw/zomba-cathedral-iyamikira-gulu-la-tingathe/,"August 25, 2019",Izahaki Mwacha
Chipani cha Sacramentine Chichita Chaka cha Asisteri Atatu,"Wolemba: Thokozani Chapola Chipani cha asisteri cha Sacramentine chachita chaka pomwe asistweri awiri amalumbira malumbiro a ku nthawi zonse pomwe sisteri m’modzi amakondwelera kuti wakwnitsa zaka 50 akuctumikira mulungu ngati sisteri mu chipanichi. Sister Francesca Cortinovice a mdziko la Italy akwanitsa zaka 50 mu utumiki komanso Sister Veronica Chilemba ndi Sister Theresa Misomali alumbira malumbiro a ku nthawi zonse. Mwambowu unachitikira ku parishi ya Ntcheu mu dayosizi ya Dedza ndipo anatsogolera mwambowu ndi mkulu woyendetsa ntchto za dayosiziyi bambo John Chithonje. Mmawu awo bambo Chithonje alangiza makolo kuti atengerepo chitsanzo cha asisteriwa polimbikitsa ana awo pa nkhani ya maphunziro. “Zipani zikamatenga ana oti alowe mu chipani, chimodzi mwa zinthu ziomwe amayang’ana ndi sukulu yomwe anachita. Choncho makolo akuyenera kulimbikitsa ana awo pa maphunziro,” anatero bambo Chithonje. Mmodzi mwa akuluakulu a chipani cha sacramentine kuno ku malawi sister hellen matchado ati iwo ndi okondwa kuti mwambowu watheka ndipo wapempha asisteriwa kuti akhale odzipereka pa utumiki wawo. “Adutsa mwambiri koma izi ndi zazikulu zomwe mulungu watichitira powatsogolera mpaka lero pomwe atsimikiza kuti ali okonzeka kutumikira Mulungu,” anatero sister Matchado. Polankhulapo mmodzi mwa asisteri omwe achita malumbiro awo a ku nthawi zonse sister terteza misomali athokoza mulungu powathandiza kukwaniritsa maloto awo. “Si mphamvu kapena nzeru zathu koma timadalira chithandizo cha Mulungu kuti tifike pamenepa,” anatero Sister Misomali. Chipani cha sacramentine kuno ku malawi chikupezeka mmadayosizi awiri mwa ma dayosizi 8 omwe alipo mdziko muno omwe ndi a Dedza ndi Mangochi.",https://www.radiomaria.mw/chipani-cha-sacramentine-chichita-chaka-cha-asisteri-atatu/,"August 25, 2019",Izahaki Mwacha
Radio Maria Malawi Yakwanitsa Zaka 20 Chiyikhazikitsireni,"Wolemba: Thokozani Chapola Radio Maria Malawi main studio m’boma la Mangochi Radio Maria Malawi lero ikukondwelera kuti yakwanitsa zaka 20 chiyikhazikitsireni mdziko muno. Wailesiyi inakhazikitsidwa mdziko muno pa 24 August, 1999 ndi episkopi wakale komanso woyamba wa dayosizi ya Mangochi malemu Ambuye Allessandro Assollari. Polankhulapo mu uthenga wake wa tsikuli, mkulu woyendetsa ntchito za wailesiyi a Louis Phiri ati wailesiyi yakwanitsa kusintha miyoyo ya anthu osiyanasiyana. “Wailesiyi yatembenuza mitima ya anthu kuchoka ku khalidwe loyipa kupita ku khalidwe lokonda Mulungu choncho pa tsiku la lero ndife okondwa kwambiri,” anatero a Phiri. Phiri: Radio Maria yatembenuza mitima ya anthu ambiri Iwo ati wailesiyi mu zakazi yakwanitsanso kumanga nthambi zake mmadayosizi asanu mwa madayosizi asanu ndi atatu omwe ali mdziko muno kuphatikizapo likulu lake lomwe lili mu dayosizi ya Mangochi. “Kumene kulibe nthambi yathu ndi ku dayosizi ya Karonga ndi dayosizi ya Chikwawa basi. Tadzalanso ma transmitter mdziko lonse zomwe zikuthandiza kuti tizifikira ponseponse pofalitsa uthenga wa Mulungu,” anatero a Phiri. Polankhulapo mmodzi mwa anthu omwe atumikira ngati volontiya ku wailesiyi kwa nthawi yaitali tsopano emmanel kaliati wati moyowake wasinthika kwambiri kudzera mu kutumikira wailesiyi yomwe wati yamuthandiza kukuza moyo wake wauzimu. “M’mbuyomu zinali zovuta kuti ma volontia apezeka chifukwa anthu samamvetsa bwino. Kudzera mu uvolontiya ndakhwima mu uzimu komanso mmaganizidwe chifukwa kuno chinthu choyambilira pa zonse ndiye ndi mapemphero,” anatero Kaliati. Monga momwe akufotokozera mmodzi mwa omvera wailesiyi a Pax Lucius Chimtengo a mu mzinda wa Blantyre, wailesiyi yakwanitsa kusintha miyoyo ya anthu a mpingo wa katolika komanso a mipingo ina ndipo ati yathandiza kulimbitsa mabanja omwe anali a mavuto. “atsogoleri a zipembedzo zina amayamba amvetsera radio maria. Mabanja ambiri oskonekera abwelera tsopano ndipo ine kupanda radio maria kubwera kuno ku malawi tanthauzo la milakuli sindikanalidziwa Pamenepa a Chitengo alimbikitsa omvera wailesiyi kuti ngakhale wailesiyi yakwanitsa zaka 20 tsopano, omverwa asaleme koma kupitirizabe kuthandiza wailesiyi kuti ipitirize ntchito yake yofalitsa uthenga wa Mulungu ponseponse. “Timathandiza wailesi kudzera mu njira zosiyanasiyana monga kuipemphelera, komanso kupereka zina zosoweka. Munthu ukathandiza radio maria umapeza phindu lochuluka kwambiri,” anatero a Chimtengo. Radio maria malawi ndi membala wa ma radio maria 71 omwe akupezeka pa dziko lonse komanso mawailesi 22 mu chigawo cha Africa ndipo likulu lake lili mdziko la Italy.",https://www.radiomaria.mw/radio-maria-malawi-yakwanitsa-zaka-20-chiyikhazikitsireni/,"August 24, 2019",Izahaki Mwacha
Boma Lichenjeza Ochitira Nkhanza Ana,"Wolemba: Thokozani Chapola Boma lachenjeza anthu omwe amazunza ana omwe anakhudzidwa ndi ngozi zogwa mwadzidzidzi kuti alekeretu mchitidwewu. Wachiwiri kwa nduna yoona za kusasiyana pakati pa amayi ndi abambo, ana, olumala, okalamba ndi chisamaliro cha anthu mayi Grace Kwelepeta apereka chenjezoli pa sukulu ya pulaimale ya  Mapalo mdera la mfumu yaikulu Malemia m’boma la Zomba pa mwambo wokumbukira mwana wa mu Africa omwe unakonzedwa ndi khonsolo ya boma la Zomba mogwirizana ndi mabungwe omwe si a boma, m’bomalo. Mayi Kwelepeta ati aliyense akuyenera kutengapo gawo posamalira ndi kuteteza anawa ndipo apempha mabungwe omwe si a boma kuti athandize ana omwe anakhudzidwa ndi ngozi zogwa mwadzidzidzi mdziko muno. “Tawona magulu osiyanasiyana atenga nawo mbali pano monga apolisi, atolankhani, amabungwe, aprison ndi ena zomwe zikusonyeza kuti ntchito yoteteza ana ku nkhanza si ya munthu mmodzi ayi koma ya aliyense,” anatero mayi Kwelepeta. Poyankhulapo wapampando wa mabungwe omwe si a boma, m’boma la Zomba a Newton Sindo ati pa nthawi ya ngozi zogwa mwadzidzidzi, ana ambiri amagwiliridwa komanso kuchitiridwa nkhanza zosiyanasiyana zomwe ati mzosayenera kaamba koti ufulu wa mwana ukuyenera kulemekezedwa. “Chikhalidwe chathu chimawaonera pansi ana koma pomwe ndi ofunika kwambiri. Nthawi ya kusefukira kwa madzi ndi zina ana amakumana ndi zokhoma choncho akuyenera kusamalidwa,” anatero a Sindo. Mayiko a mu Africa kuphatikizapo dziko la Malawi limakumbukira tsiku la mwana wa mu Africa potsatira kuphedwa kwa ana ena a mdziko la South Africa omwe anamenyera ufulu wawo wa maphunziro ndipo mwambowu chaka chino wachitika pa mutu woti “Kutsogoza Ufulu Wa Ana Mu Nyengo Ya Ngozi Zogwa Mwadzidzidzi”.",https://www.radiomaria.mw/boma-lichenjeza-ochitira-nkhanza-ana/,"August 24, 2019",Izahaki Mwacha
Kusowa kwa Zipangizo Zophunilira kukulowetsa Pansi Maphunziro-CSEC,"Wolemba: Thokozani Chapola Bungwe la Civil Society for Education Coalition (CSEC) lati kusowa kwa zipangizo msukulu za m’dziko muno kulepheretsa ana ambiri kupita patsogolo ndi maphunziro awo. Wayamikira bungwe la CSEC- Ndanga Mkulu wa bungwe-li Benedicto Kondowe wanena izi pambuyo pa maphunziro apadera a tsiku limodzi omwe bungweli linakonzera atolakhani mu m’zinda wa Lilongwe. Mwa zina a Kondowe ayamikira boma polimbikitsa maphunziro m’dziko muno. “Chifukwa cha free education msukulu mukudzadza kwambiri koma ana ambiri akusiyira suku pa njira chifukwa zipangizo sizikukwanira komanso quality ya maphunziro athu sili bwino,” anatero a Kondowe. Iye wati boma likuyenera kuwonetsetsa kuti maphunziro amene akuperekedwa ndi apamwamba komanso ogwirizana ndi mulingo wa pa dziko lonse lapansi. Polankhulapo wapampando wa bungwe lomenyera ma ufulu a atolankhani la Media Institute of Southern Africa – Misa-Malawi, Tereza Ndanga wayamikira bungwe la CSEC kaamba ka maphunzirowa. “Inde ife atolankhani timakhala kuti tinapita msukulu zathu tinaphunzira koma maphunziro ngati awa amatithandiza kukumbukira zina zomwe tinayiwala kaamba ka kupita kwa nthawi,” anatero Ndanga.",https://www.radiomaria.mw/kusowa-kwa-zipangizo-zophunilira-kukulowetsa-pansi-maphunziro-csec/,"August 24, 2019",Izahaki Mwacha
MUB Ikufuna Copyright Law Izikomeranso Anthu a Ulumali,"Wolemba: Thokozani Chapola Kumwenda: Anthu osawona tikutsalira kwambiri pa nkhani yopeza mauthenga Bungwe la anthu omwe ali ndi vuto losawona la Malawi Union of the Blind lati likufuna kuti lamulo lokhudza luso la anthu la zolembalemba kapena kuti copyright law, lisinthe kuti lizikomera aliyense ngakhale iwo amene ali ndi vuto losawonali. Mkulu wa bungwe-li a Ezekiel Kumwenda ati ndizodandaulitsa kuti anthu omwe ali ndi vutoli akulephera kutenga nawo gawo lofunikira pa chitukuko, osati kamba kakusowa nzeru koma kamba kakusowa kwa mauthenga omwe angafike mosavuta kwa iwo. Iwo ati pachifukwa ichi akhazikitsa project yomwe ndi ya chaka chimodzi kuyambira pa 1 July 2019 mpaka 30 June 2020 yomwe cholinga chake ndikufuna kudziwitsa anthu zambiri zokhudza ufulu wa anthu omwe ali ndi vuto losaona zomwe adagwilizana ku Marrakesh m’dziko la Morocco zomwe akuzitcha Marrakesh Treaty zomwe mwazina ndi kulimbikitsa kuti nawo azipeza uthenga mosavuta. “Ifeyo tili mbuyo kwambiri pakupeza mauthenga poyerekeza ndi anzathu omwe ndi owona choncho tikukhulupilira kuti project imeneyi itithandiza kumeneyera ufulu wathu pakapezedwe pa mauthenga kuti kakhale kosavuta. A Kumwenda ati kuti zimenezi zitheke bungwe lawo ligwira ntchito ndi mabungwe monga Copyright Society of Malawi (COSOMA), Sight Servers International (Malawi), unduna woona za kusasiyana pakati pa amyai ndi abambo ana olumala ndi chisamaliro cha wanthu, komanso bungwe la Federation of Disability Organisations in Malawi (FEDOMA)",https://www.radiomaria.mw/mub-ikufuna-copyright-law-izikomeranso-anthu-a-ulumali/,"August 24, 2019",Izahaki Mwacha
Arkidayosizi ya Blantyre Ikuyembekezeka Kukondwelera Zaka 60,"Wolemba: Thokozani Chapola Zokonzekera za chikondwelero cha tsiku la arkidayosizi ya Blantyre chomwe chikuyenera kuchitika loweruka pa 24 August, 2019 ati tsopano zafika kumapeto. Bambo Alfred Chaima omwe ndi mlembi woona za utumiki mu arkdayosiziyi alankhula izi ku Limbe Cathedral pomwe magulu osiyanasiyana amatsirizitsa miyambo ya chipembezo ya tsikuli. Atsogolera mwambowo-Archbishop Msusa Iwo ati tsikuli likhala lopambana chifukwa arkdayosiziyi ikhala ikukondwelera nkhoswe ya arkdayosiziyi Maria Mfumukazi ya Mitima yonse kuphatikizapo chikondwelero choti arkidayosiziyi yakwanitsa zaka 60 chiyikhazikitsireni. Iwo ati patsiku lomwelinso ansembe asanu achibadwiri azakhala akuthokoza Mulungu kuti akwanitsa zaka 25 mu unsembe. Mwazina ansembe omwe akwanitsa zaka 25 mu unsembe mu arkdayosiziyi ndi monga Bambo Focus Chikweya, Bambo Stan Chinguwo, Bambo Phillip Mbeta, Bambo Francis Masuku ndi Bambo Tobias Samella.",https://www.radiomaria.mw/arkidayosizi-ya-blantyre-ikuyembekezeka-kukondwelera-zaka-60/,"August 23, 2019",Izahaki Mwacha
Sipikala Alangiza Aphungu Azikumbukira Anthu A Mmadera Mwawo,"Wolemba: Thokozani Chapola Ena mwa aphungu a nyumba ya malamulo ya Malawi Speaker wa nyumba ya malamulo Mai Catherine Gotani-Hara walimbikitsa aphungu a nyumbayi kuti azikumbukira zofuna za anthu omwe akuwatumikira pa nthawi yomwe akugwira ntchito zawo. Iwo amalankhula izi lachinayi ku Lilongwe potsekulira maphunziro a masiku atatu a aphungu omwe angosankhidwa koyamba kupita ku nyumba ya malamulo omwe akonzedwa ndi nyumba ya malamulo ya dziko lino mogwirizana ndi nyumba ya malamulo ya m’dziko la United Kingdom pansi pa mgwirizano wa nyumba za malamulo otchedwa Commonwealth Parliamentary Association (CPA). A Gotani-Hara ati anthu amayembekezera zambiri kuchokera kwa aphungu awo choncho mwazina maphunzirowa awathandiza kwambiri aphunguwa pakagwiridwe kawo ka ntchito maka potengapo gawo pa zokambirana za mnyumba ya malamuloyi zomwe zingathandizire kukweza madera awo. “Ntchito ya ku parliament imafunika munthu yemwe ndi phungu watsopano kumuthandizira kupanda apo zimachititsa kuti aphungu athu asagwire ntchito monga anthu ku madera kwawo amayembekezera kaamba koti sanaphunzire bwino,” anatero mayi Hara. Maphunzirowa afikiranso ma kalaliki omwe ndi anthu omwe amathandizira aphungu ku nyumba ya malamulo. Pamenepa mayi Hara ayamikira ubale omwe ulipo pakati pa mbali zonse zomwe zinali zokhudzidwa pokonza maphunzirowa,",https://www.radiomaria.mw/sipikala-alangiza-aphungu-azikumbukira-anthu-a-mmadera-mwawo/,"August 23, 2019",Izahaki Mwacha
Anthu 7 afa pa ngozi m’boma la Ntcheu,"Wolemba: Thokozani Chapola  Anthu asanu ndi awiri (7)  afa ndipo ena atatu avulala modetsa nkhawa galimoto yomwe anakwera itawombana ndi galimoto ina m’boma la Ntcheu. Wofalitsa nkhani za apolisi m’bomalo Sub Inspector Hestings Chigalu watsimikiza za ngoziyi yomwe yachitikira pa Kanyimbo m’bomalo. Iye wati mwa anthu amene afa pa ngoziyi amuna alipo anayi ndi akazi atatu. “Lorry yomwe ndi frightliner imachoka ku Ntcheu kupita ku Dedza, driver amathamanga kwambiri ndipo atafika pa malopa anaphonya nsewu ndi kupita mbali ina ya nsewu komwe anakaomba magalimoto ena atatu,” anatero Chigalu.  Malinga ndi Chigalu, truck yi ati inanyamula ma belo afodya ndipo imodzi mwa galimoto zowombedwazo ndi minibus yomwe munakwera anthu ochulukirapo. Mwa anthu 7 amene afa pa ngoziyi anthu 6 ndi omwe anali mu minibus yo ndipo m’modzi ndi dalaivala wa galimoto ina yomwenso yawombedwa pa malopa.",https://www.radiomaria.mw/anthu-7-afa-pa-ngozi-mboma-la-ntcheu/,"August 23, 2019",Izahaki Mwacha
CCJP mu Dayosizi Ya Dedza Yakhazikitsa Ntchito Yazaka Zitatu,Wolemba: Glory Kondowe Bungwe la chilungamo ndi mtendere la Catholic Commission Justice and Peace (CCJP) mu dayosizi ya mpingo wakatolika ya Dedza lakhazikitsa ntchito yazaka zitatu yomwe cholinga chake ndikufikila amai a mpingowu kuti azindikire za udindo wao pa ntchito zotukula dziko lino. Malinga ndi malipoti padakalipano bungwe-li lakonza maphunziro a masiku anai a amai-wa m’boma la Ntcheu ndicholinga choti  awalimbikitse pa nkhani yakuzidalira ndiponso kuwazindikilitsa zambiri zokhudza Gender. Amayi-wa achokera  m’ma Parish a Kasina ndi Bembeke .,https://www.radiomaria.mw/ccjp-mu-dayosizi-ya-dedza-yakhazikitsa-ntchito-yazaka-zitatu/,"August 23, 2019",Izahaki Mwacha
Papa Alangiza Akhristu Apewe Kudzikonda,"Wolemba: Thokozani Chapola Walangiza akhristu-Papa M’tsogoleri wa mpingo wakatolika pa dziko lonse Papa Francisco walangiza akhristu a mpingowu kuti adzipewa mchitidwe wodzikonda ndikuyamba kumakhudzidwa ndi mavuto a wena. Papa walankhula izi pa umodzi mwa miyambo yomwe watsogolera kulikulu la mpingowu ku Vatican. Iye wati nchitidwe wodzikonda ndi kumene umasokoneza maziko a bwino a mpingo. Otero wapempha akhristu a mpingouu pamodzi ndi atsogoleri awo monga ma episcope, a msembe kudzanso akhristu eni ake kuti adzionetsa zitsanso za makhalidwe abwino ndi olimbikitsa chikondi pakati pa wena.",https://www.radiomaria.mw/papa-alangiza-akhristu-apewe-kudzikonda/,"August 23, 2019",Izahaki Mwacha
Mangochi Diocese Yayamba Mwambo Opembedza Sakramenti La Ukaristia,"Wolemba: Thokozani Chapola Dayosizi ya mpingo wakatolika ya Mangochi lero yayamba kuchita mwambo opembedza ambuye Yesu Okhala Mu Sacrament Loyerayera la Ukaristia ngati njira imodzi yofuna kukwaniritsa imodzi mwanjira zokondwerera mwezi wapadera wa utumiki (Extraordinary Missionary Month – October 2019). Polankhulapo mkulu wa kuofesi yowona za utumiki mu dayosiziyo bambo Medrick Mlava ati dayosizi-yi yachita izi pofuna kulumikizana ndi mpingo-wu pa dziko lonse potenga nawo gawo la zochitika mu chakachi. “Dongosolo lake la mwambo umenewu opembedza amuye yesu okhala mu sakramenti la ukaristia ndi lakuti lichitika mmaparishi onse ndipo parishi azichita mosinthana mpaka kudzatsekera mawa,” anatero bambo Mlava. Malingana ndi dongosolo la mapemphero-wa, episikopi wa mpingo-wu mu dayosizi-yi, ambuye Montfort Stima ndi omwe atsogolera mapemphero mu dongosolori kudzera pa Radio Maria Malawi.",https://www.radiomaria.mw/mangochi-diocese-yayamba-mwambo-opembedza-sakramenti-la-ukaristia/,"August 22, 2019",Izahaki Mwacha
Katswiri wa Zisudzo Asowetsedwa Mdziko la Zimbabwe,"Wolemba: Thokozani Chapola Katswiri wina ochita zisudzo mdziko la Zimbabwe wapezeka atasowetsedwa ndi kumenyedwa ndi zigawenga zina mu mzinda wa Harare. Malipoti a wailesi ya BBC ati katswiriyu Samantha Kureya yemwe pa zisudzo amatchuka ndi dzina loti Gonyeti wakhala akudzudzula apolisi komanso boma kudzera mu zisudzo zake. Malinga ndi anzake, katswiriyu ati anatengedwa pakhomo pake ndi kumenyedwa komanso kumukakamiza kumwa madzi ochokera mchimbudzi. Malipoti ati anthu ochita zisudzo mdziko la Zimbabwe amakanika kuchita nthabwala zokhudza ulamuliro wa dzikolo powopa kukatsekeredwa ku ndende. Mchimwene wake wa katswiriyu wauza atolankhani a BBC kuti lachitatu usiku anthu okwana asanu ndi m’modzi (6) omwe ananyamula zida koma anaziphimba ku nkhope anafika ku nyumba kwa katswiriyu ndi kumutenga ati ponena kuti wakhala akunena zinthu zonyoza boma kudzera mu zisudzo zake ndipo anapezeka patatha maola atatu ataponyedwa pa tchire lina. Padakali pano apolisi sanalankhulepo kanthu pa nkhaniyi koma polankhulapo mtsogoleri wa chipani chotsutsa boma mdzikolo cha Movement for Democratic Change (MDC) Nelson Chamisa wati kusowetsedwa kwa katsiwiriyu ndi nkhanza komanso kuphwanya ufulu wa anthu.",https://www.radiomaria.mw/katswiri-wa-zisudzo-asowetsedwa-mdziko-la-zimbabwe/,"August 22, 2019",Izahaki Mwacha
Papa Walimbikitsa Umodzi Pakati pa Akhristu,Wolemba: Glory Kondowe M’tsogoleri wa mpingo wa katolika pa dziko lonse Papa Francisco walimbikitsa umodzi pakati pa akhristu a   mpingo-wu pa dziko lonse.  Papa’yu wa lankhula izi lero kulikulu la mpingo-wu ku Vatican pomwe amakumana ndi anthu ochokera m’maiko osiyanasiyana. M’tsogoleri wampingowu wati Akhristu a mpingowu akuyenera kukhala ogwilizana monga momwe atumwi anali kuchitira . Iwo mowonjezerapo anati mu umodzi muli mphamvu kotero ngati akhristu-wa akuwalimbikitsa zimenezi  kuti adzikhala olimba pa chikhristu chawo ndi kuthandizanso kumanga maziko abwino a mpingo-wu.  Pamenepa m’tsogoleri wa mpingo wakatolika-yu wapemphanso akhristu a mpingo-wu kuti pomwe akukhala adzionetsetsanso chikondi  ndikudzipereka pa ntchito yawo yachikhristu.,https://www.radiomaria.mw/papa-walimbikitsa-umodzi-pakati-pa-akhristu/,"August 22, 2019",Izahaki Mwacha
Kuwonongeka kwa Nkhalango ya Amazon Kutha Kubweretsa Chiwopsezo pa Dziko Lonse,"Wolemba: Glory Kondowe Malinga ndi Kafukufuku yemwe akatswiri ena azasayansi achita wasonyeza kuti kusakazika kwa za chilengedwe mu nkhalango ya Amazon yomwe ikupezeka m’dziko la Brazil kutha kudzetsa mavuto aakulu pa miyoyo ya anthu pa dziko lonse lapansi. Kafukufuku-yi wachitika potsatira kukwera kwa nambala ya ngozi zosiyana siyana monga ngozi za moto zome zakhala zikusakaza mitengo  ndi zina zachilengedwe mu m’khalangozi kwathawi yayitali. Malingana ndi malipoti a BBC zikusonyeza kuti ngozi za moto mu m’khalango-yi zakwera ndi 83 Percent  mchakachi, zomwe zikupereka chiopsezo chakuti ngati zinenezi zipitilire ndiye kuti mitengo yambiri yomwe imathandiza kuchepetsa kutentha kwa mpweya woyipa , ndinso kuthandizira pakangidwe ka mvula ndi zina zambiri zitha kusokonekera chifukwa chatchitidwewu.   Mwazina president wa dzikolo a Jair Bolosonaro wati pakadari pano ndi wokhudzidwa kwambiri ndi ngozi za moto zomwe zikupitilira kuchitika mu m’khalango-yi kotero wati boma lake liyesetsa kuti lidzipereke pa ntchito zotetedza m’khalango-yi. Mkhalango ya Amazon ndi imodzi mwa m’khalango zikulu-zikulu zomwe zimathandiza kuteteza dziko lonse ku m’pweya wotenthandipo kusakazika kwa m’khalango-yi akuti kutha kudzetsa mavuto a akulu a pa miyoyo ya anthu pa dziko lonse.",https://www.radiomaria.mw/kuwonongeka-kwa-nkhalango-ya-amazon-kutha-kubweretsa-chiwopsezo-pa-dziko-lonse/,"August 22, 2019",Izahaki Mwacha
Arkidayosizi ya Blantyre Ipempha Amayi Amvetse Bwino za Mlozo,"Wolemba: Thokozani Chapola Amayi a mpingo wakatolika mu arch-dayosizi ya Blantyre awapempha kuti amvetse bwino masomphenya a zachitukuko omwe mpingo-wu unakhadzikitsa mu arch-dayosizi-yo. Mlembi woona za utumiki mu arch-dayosizi ya mpingo wakatolika ya Blantyre bambo Alfred Chaima apereka pempholi lolemba pa mwambo otsekera msonkhano waukulu wa amayi a mu arch-diocese-yi msonkhano-wu umachitikira ku Namtipwiri Pastoral Centre kwa Bvumbwe m’boma la Thyolo. “Tikukhulupilira kuti akawathandizanso amayi anzawo pa nkhani imeneyi. Akuyenera amvetse za utumiki wawo ngati akhristu ndi kumvetsa masomphenya a dayosizi ino,” anatero bambo Chaima. Polankhulanso wapampando wa bungwe la amayi mu arch-dayosizi-yi mayi Lucy Vokhiwa anati nsonkhanowu wathandiza amayi kuzamitsa chikhulupiriro chawo maka pa moyo wao wauzimu ndi thupi. “Msonkhanowu wabweretsa umodzi ndipo talimbikitsana mu zambiri zomwe zingathandize mabanja ndi dziko lathu. Mlozo umenewu tiwutsata kuti dayosizi yathu itukuke,” anatero mayi Vokhiwa. Amaiwa ati alinso ndi malingaliro ofuna kugula bus ya gulu lawo.",https://www.radiomaria.mw/arkidayosizi-ya-blantyre-ipempha-amayi-amvetse-bwino-za-mlozo/,"August 22, 2019",Izahaki Mwacha
"Akhristu, Ansembe Alamula Bishop Malasa Achititse Msonkhano wa Sinodi Msanga","Wolemba: Thokozani Chapola Akhristu mogwilizana ndi ansembe ena a mpingo wa Anglican mu dayosizi ya mpingowu ya Upper Shire awopseza kuti ngati mkulu wa mpingowu mu dayosizi-yi Bishop Brighton Malasa sachititsa msonkhano wa sinodi pasanafike pa 30 September achita chilichonse chothekera kuti episkopi wawoyu atule pansi udindo wake. Akhristu-wa mogwilizana ndi ansembe ochokera m’ma parish 39 pa ma Parish 41 omwe ali mu dayosiziyi ya Upper Shire anachititsa msonkhano wa atolankhani loweruka lapitali kuwafotokozera zam’kwiyo omwe ali nawo ati kamba kosagwilizana ndi utsogoleri wa mkulu wa mpingo wawoyu. Msonkhano-wu unachitikira ku tchalichi la St. Goerges mu mzinda wa Zomba. Mtsogoleri wa gululi a Joe Wadi ati Bishop Malasa akuyenera kutula pansi udindo kaamba koti walephera mu zambiri. “Analemba ndalama zambiri zokwana 7 million pomwe msokhanowo sungafune ndalama ngakhale zokwana 3 million kwacha ayi choling chinali chongofuna kulepheretsa msonkhanowo basi. Sinodi ili ngati parliament yathu komwe timakakambirana chilichonse chomwe chikutikhudza ifeyo mu mpingo wathu zaka ziwiri zilizonse,” anatero Bambo Dyson Chombo amu parishi ya Kholombidzo m’boma la Neno ati Bishop malasa akuwononga chuma cha mpingo komanso akulowelera ndale. “Ndalama zonse zochokera kunja komanso zothandizira ansembe akumudzi akudya yekha. Panopa aliyense akudziwa kuti chisankho sichinayende bwino koma iye wakazilowetsa yekha mu gulu ati lofuna kubweretsa mtendere pomwe ife sitinamutume kuti atero,” anatero bambo Chombo. Mwazina ambuye Malasa akudzudzulidwa ati kaamba kodya ndalama zakunja za mpingowu komanso zothandizira ansembe akumudzi, kulemba ntchito mlembi wa dayosiziyi mosatsata malamulo, katangale komanso kugwiritsa ntchito boma powopseza akhristu ena mu dayosiziyo.",https://www.radiomaria.mw/akhristu-ansembe-alamula-bishop-malasa-achititse-msonkhano-wa-sinodi-msanga/,"August 21, 2019",Izahaki Mwacha
CWO Ithandiza ku Mental,"Wolemba: Thokozani Chapola Bungwe la amayi a chikatolika la Catholic Women Organisation (CWO) mu parish ya St. Charles Luanga, mu dayosizi ya Zomba lapereka thandizo la katundu wosiyanasiyana pa chipatala cha anthu odwala matenda a misala cha Mental mu mzinda wa Zomba. Malingana ndi wa pa mpando wa bungwe-li mu parishi-yi mayi Julitta Tung’ande mwambo-wu unachitika pa 17th mwezi uno. Iwo ati anaganiza zochita izi pofunanso kufikira anthuwa omwe nthawi zambiri amakhala akusalidwa Kamba ka vuto lawo. “Ife tinangoyerekeza koma zatheka ndi mphamvu za Mulungu. Tinafuna kuwayendera anzathuwa ndi kuwathandiza mu mapemphero ndi zosoweka za kuthupi chifukwa anthu ambiri samafika kuno amawopako,” anatero mayi Tung’ande. Polankhulanso ofalitsa nkhani za pa chipatalachi a Harry Kawiye, anathokoza azimayi kamba ka thandizolo. “Sanangobwera ndi mapemphero okha koma atithandizanso pa zosoweka zina za akayidiwa. Inde boma limachita koma penandi pena timakanika kufikira choncho thandizo lawo taliyamikira kwambiri,” anatero a Kawiya. Katundu yemwe amayiwa apereka patsikuli ndi monga sopo, mafuta ophikira ndi ozola, mchere, sugar komanso soya pieces.",https://www.radiomaria.mw/cwo-ithandiza-ku-mental/,"August 21, 2019",Izahaki Mwacha
Kukhazikika kwa Chikondi cha Mulungu Kumadzetsa Bata-Papa,Wolemba: Thokozani Chapola M’tsogoleri wa mpingo wakatolika pa dziko lonse Papa Francisco wati kukhadzikika mu chikondi cha mulungu ndi komwe kungathandize kulimbikitsa maziko a bata ndi mtendere pa dziko lonse. Papa Francisco walankhula izi pa mwambo wa MISSA yomwe watsogolera ku likulu la mpingo-wu ku Vatican. Iye wati chikondi chomwe Mulungu amaonetsa kwa anthu anthu ake chikuyeneranso ku mayaka moto pakati pa anthu omwe akukondana ndikupewa kusankhana mitundu. Mwazina Iye wati akhristu ndi mboni za yesu khristu owuka kwa akufa ndipo akuyenera kuchitira umboni zimenezi pakulimbikitsa chikondi chopanda malire pakati pa amzawo.,https://www.radiomaria.mw/kukhazikika-kwa-chikondi-cha-mulungu-kumadzetsa-bata-papa/,"August 21, 2019",Izahaki Mwacha
Makwaya Ambiri Sakutenga Gawo pa Festival ya Dinale-Mlangizi,"Wolemba: Thokozani Chapola Atsogoleri a makwaya mu dinale ya Mpiri mu dayosizi ya Mangochi awapempha kuti azikhala ndi chidwi chomapezeka nawo pa zochitika-chitika za makwaya mu dinale-yi. Bambo mlangizi wa dinaleyi bambo Lawrence Kayange ndi omwe anena izi pambuyo pa mwambo kwaya Festival womwe unachitikira ku St. Mary Pastoral Centre mu dinale-yi. “Lero ma parishi ambiri sanafike kuno chifukwa mauthenga okhudza izi sanawapeze moyenera chifukwa ambiri satenga nawo mbali pa misonkhano yomwe timachititsa pokonzekera izi,” anatero bambo Kayange. Mwapadera bambowa anayamikira ndi kulimbikitsa makwaya a amayi kamba kotenga nawo gawo monga kwaya ya amayi ya St. Martin De Porres kuchokera ku Nsanama Parish-yomwe yakhala pa nambala wani pa mpikisanowu. “Tilimbikitse amayi kuti azitenga nawo gawo mu miyambo ngati iyi monga yachitira kwaya ya amayi yomwe yakhala nambala waniyi. Zimenezi zikutipatsanso chilimbikitso kuti amayi ali ndi luntha ndipo ali ndi kuthekera kochita bwino ku mpingo komanso ku umoyo wathu wa tsiku ndi tsiku,” anatero bamboo Kayange. Mutu wa chiphwando cha maimbidwe chaka chino ndi woti “Kubatizidwa ndikutumidwa kukalalika uthenga wabwino”.",https://www.radiomaria.mw/makwaya-ambiri-sakutenga-gawo-pa-festival-ya-dinale-mlangizi/,"August 21, 2019",Izahaki Mwacha
Ochita Malonda Mdziko La DRC Ayembekezeleka Kulandira Katemera Wa Ebola,"Wolemba: Glory Kondowe Anthu oposara 60 sauzande kumvuma kwa  dziko la DRC amene amachita malonda m’malire a dziko la Rwanda ndi Uganda akuyembekezeka kulandira katemera wa Ebola. Malinga ndi zotsatira zomwe zapezeka mdera la Goma omwe ndi malire a dzikolo ndi dziko la Rwanda komwe anthu ochita malonda a maiko awiriwa amakumana zabweretsa mpanipani pakati pa anthu zomwe ikuyika chiwopsezo mdzikolo. Malinga ndi mkulu woona za ntchito yolimbana ndi nthenda ya Ebola mdziko la DRC a Jean Jacques Muyembe, ati  nthenda ya Ebola yapha anthu oposara 1,900 chaka chatha chokha ndipo padakalipano  azachipatala ayitanitsa katemera wa nthendayi okwana 100, 000 kuti mwina atetezere anthu mdzikomo koma mwazina ati sizikudziwika kuti ntchito yopereka katemera kwa anthu ochita malondawa iyamba liti. Kuyambira mwezi watha, akuluakulu a mzipatala za dziko la Rwanda akhala akuchepetsa kuchuluka kwa anthu omwe akumalowa mdzikolo tsiku ndi tsiku kupita ku msika wa Goma mdzikolo. Iwo ati pambuyo pa ntchitoyi, azaumoyo ayambanso kupereka katemerayu m’midzi yonse momwe munagwapo mliliwu.",https://www.radiomaria.mw/ochita-malonda-mdziko-la-drc-ayembekezeleka-kulandira-katemera-wa-ebola/,"August 20, 2019",Izahaki Mwacha
Asilikali Khumi Aphedwa Ndi Zigawenga ku Burkinafaso,"Wolemba: Glory Kondowe Asilikali khumi a mdziko la Burkinafaso aphedwa ndi zigawenga zina mdzikolo. Malinga  ndi malipoti komanso kafukufuku wa wailesi ya BBC, chiwembuchi chachitikira mdera lina lotchedwa  KOUTOUGOU lomwe linachita malire ndi dziko la Mali ndipo ena mwa asilikaliwo   avulala ndipo ena akupitilira kusowa. Kutsatira chiwembuchi, asilikali a dzikolo ati achilimika ndikuyamba  ntchito yosakasaka zigawengazi. Iwo anatinso zinthu zamtopola  zikuchulukira kwambiri mdziko la Burkinafaso zomwe ati zikuchitika kwambiri ndi magulu ena atatu a zauchifwamba omwe ndi a chipembedzo cha chisilamu cha kumpoto komanso kumvuma kwa dzikolo. Anthu mazanamazana aphedwa kale mdzikolo chiyambireni chakachino ndipo anthu oposera 150 sauzande athawa m’nyumba zawo kaamba ka mtopola omwe zigawengazi zikuchita mdzikolo izi ndizomwe zikupangitsa chitukuko chadzikolo komanso mtendere kubwelera mbuyo.",https://www.radiomaria.mw/asilikali-khumi-aphedwa-ndi-zigawenga-ku-burkinafaso/,"August 20, 2019",Izahaki Mwacha
Parish Ya St. Micheals Yatsekedwa,"Wolemba: Glory Kondowe Episikopi wa dayosizi ya Karonga ambuye Martin Mtumbuka walengeza kuti akhristu a parish ya st Micheals  mu dayosiziyo sakharaso ndimwayi wolandiraso ma sacrament . Izi zikudza kutsatira zomwe a khristu amparishiyi achita pothamangitsa bambo mfumu wa parishiyo bambo Charles Chinura pogwiritsa ntchito mphamvu zawo.Malinga ndichikalata chomwe dayosiziyi chatulutsa chomwe chasayinidwa ndimulembi wa episikopi wa dayosiziyi bambo Joseph Moloka Sikwese chati loweruka lapitari pa 18 august 2019, chati akhristu aparishiyi anatenga bambo fumu wa parishiyi bambo Charles Chinura ndikukampereka mmanja mwa episikopi ambuye Martin Mtumbuka ndikuwawuza kuti sakuwafunaso bambo mfumuwa mu parish ya st MICHEALS. Chikalatachi chati kuthamangitsa wansembe aliyese mu parish ndimulandu ndipo ndizosemphana ndikayendetsedwe kampingo wakatolika.Chotcho kuchotsedwa kwa bambo Chinula kwatanthawuza kuti akhristu amu parishiyi atseka parishiyo kuyambira patsikuli kufikira pamene azawonetse poyera kutembenuka mtima komanso kusowekera kwa  wansembe pachikhristu chawo ndi  mu parishiyo  .Zimenezi zikutanthawuza kuti chilichose chokhuza masakramenti ndinso chilichonse chomwe chimafuna kutsogozedwa ndiwa nsembe sizizichitika ayi mu parishi yonse ya ST Micheals mpaka Episcopi azakhutire kuti palibe chowopsa chilichonse ku umoyo ndiutumiki wa ansembe mu parish ya ST Micheals.",https://www.radiomaria.mw/parish-ya-st-micheals-yatsekedwa/,"August 20, 2019",Izahaki Mwacha
Apempha Akhristu Athandize Pomanga St. Patricks Church,"Wolemba: Thokozani Chapola Akhristu a tchalitchi la St. Patricks yomwe ndi nthambi ya Zomba Cathedral awapempha kuti azipereka molowa manja ndi cholinga choti ntchito yofuna kumanga tchalitchi lawo ithe mwachangu. Wapampando wa tchalichili a Alosiyasi Chikabwereza ndi omwe anena izi polankhula ndi Radio Maria Malawi padakalipano pomwe akhristu a tchalitchili amapemphera pansi pa mtengo pa sukulu ya primary ya Mpotola m’bomalo. Iwo ati tchalitchi-chi chikuchepetsa mtunda womwe anthu amayenda kukafika ku zomba cathedral komwe amapemphera poyamba ndipo apempha anthu akufuna kwabwino kuti athandizepo poamanga tchalitchili. “Poyamba timayenda ulendo wautali koma padakalipano ulendo wafupika. Koma kuti tikhazaikike tikusowa kumanga tchalitchi lomwe tizipempheleramo,” anatero a Chikabwereza. Polankhulaponso Group Village Headman Liwonde omwe ndi msungichuma wa komiti yoyendetsa ntchitoyi apempha abwenzi a tchalitchili mmaparish komanso madayosizi ena kuti atengepo gawo pa ntchitoyi. “Tipemphe anthu onse akufuna kwabwino kuti atigwire dzanja pa ntchitoyi chifukwa patokha sitingakwanitse,” anatero a Liwonde.",https://www.radiomaria.mw/apempha-akhristu-athandize-pomanga-st-patricks-church/,"August 20, 2019",Izahaki Mwacha
Boma la Zomba Likuchita Bwino pa Zaumoyo,"Wolemba: Thokozani Chapola Mkulu wa zaumoyo m’boma la Zomba,Dr. Raphael Piringuwati boma la Zomba likuchita bwino pa ntchito za uchembere wabwino. Dr. Piringu amalankhula izi kwa mtolankhani wathu amene amafuna kudziwa momwe ntchito za umoyo zikuyendera m’bomali padakalipano. Iwo ati chaka chino mayi m’modzi yekha ndi amene wafera ku chipatala chaching’ono  komanso amayi atatu ndi omwe afera ku chipatala chachikulu cha bomalo pa nthawi yobereka zomwe zikusonyeza kuti ntchitoyi ikuyenda bwino kusiyana ndi momwe zinalili chaka chatha ndi zaka zina zapitazo. “Zaka za mbuyomu ntchito ya uchembere wabwino imavuta pomwe amapezeka kuti amayi ambiri akufera ku zipatala zazing’ono pa nthawi yobereka koma pano zinthu zasintha kwambiri ndipo tikuchita bwino,” anatero Dr. Piringu. Iwo ati nayo ntchito yoyeza amayi khansa ya khomo la chiberekero yapitanso patsogolo m’bomalo. Mwazina, Dr. Piringu ati ntchito zonse za umoyo zikuyenda bwino m’bomalo ngakhale pali zovuta zina zomwe ndi zochepa chabe.",https://www.radiomaria.mw/boma-la-zomba-likuchita-bwino-pa-zaumoyo/,"August 17, 2019",Izahaki Mwacha
Apolisi ku Dedza Achenjeza Angaliba,"Wolemba: Thokozani Chapola Apolisi m’boma la dedza achenjeza angaliba onse m’bomalo kuti apewe kuvinira chinamwali cha jando ana omwe makolo awo ndi a zipembedzo zina mokakamiza. Malinga ndi kalata yomwe Radio Maria Malawi yawona yomwe polisi ya m’bomali yalembera kwa ma shehe onse a m’bomalo kudzera mwa mneneri wa wa bungwe lalikulu la chipembedzo cha chisilamu mdziko muno Sheikh Dinala Chabulika, chati kuchita izi ndi kotsutsana ndi malamulo a dziko lino komanso buku loyera la quaran komanso chiphunziti cha mtumiki muhammad wa chipembedzochi. Apolisiwa apempha ma shehe-wa kuti aphunzitse bwino angaliba-wa chiphunzitso chenicheni cha chipembedzochi pa nkhaniyi zomwe ati sizosemphana ndi malamulo a dziko lino omwe amatsindika kuti aliyense ali ndi ufulu osankha chipembedzo cha ku mtima kwake komanso kukakamiza munthu kuchita zomwe asakufuna ndi zosaloredwa. Iwo ati poganizira kuti mdulidwe ndi mbali imodzi ya chipembedzo cha chisilamu, sipoyenera kuti uzichitika mokakamiza.Izi zikudza pomwe chaka chatha angaliba awiri a m’bomalo anakawonekera ku bwalo la milandu atavinira jando mokakamiza ana awiri a mlangizi wina wa zaumoyo m’bomalo. Apolisiwa achenjezanso kuti aliyense amene adzapezeke atalowa ku ndagala ya jando pongofuna kukawona zochitika kumeneko adzayimbidwa mlandu wopezeka ku malo osayenera ndipo adzalandira chilango.",https://www.radiomaria.mw/apolisi-ku-dedza-achenjeza-angaliba/,"August 17, 2019",Izahaki Mwacha
Nduna Yaikulu Mdziko la Sudan Isankhidwa Sabata ya Mawa,"Wolemba: Thokozani Chapola Mmodzi mwa akuluakulu a asilikali a dziko la Sudan walonjeza kuti kusayinirana pangano lakayendetsedwe ka dzikolo kuchitika loweruka. Mkuluyu Mohamed Hamdan “Hemeti” Dangolo ndi amene wanena izi polankhula ndi atolankhani a wailesi ya BBC. Zimenezi zikuyembekezeka kuthetsa mpungwepungwe pa ndale omwe wakhalapo mdzikolo. Anthu akhala akuchita ziwonetsero mdzikolo ati podana ndi ulamulirowa asilikali a dzikolo kutsatira kuchotsedwa pa mpando kwa yemwe anali mtsogoleri wa dzikolo Omar Al-Bashir. Mu mgwirizano omwe usayinidwewu, ulamuliro wa dzikolo ukhala m’manja mwa anthu wamba asanu ndi mmodzi (6) komanso akuluakulu a asilikali asanu omwe pamodzi ayendetse dzikolo kufikira chaka chimene anthu mdzikolo adzaponye voti. Mbali ziwirizi ati zizilamulira dzikolo mosinthana kwa zaka zitatu ndipo padakalipano nduna yaikulu ya dzikolo yomwe iyambe kulamulira dzikolo yomwe isankhidwe ndi anthu wamba ikuyenera kusankhidwa sabata ya mawa.",https://www.radiomaria.mw/nduna-yaikulu-mdziko-la-sudan-isankhidwa-sabata-ya-mawa/,"August 17, 2019",Izahaki Mwacha
Boma Lipempha Anthu Asamalire Zitukuko,"Wolemba: Sylvester Kasitomu Boma lapempha anthu kuti azisamalira zitukuko zomwe zikumangidwa m’madera osiyanasiyana a mdziko muno. Nduna ya zofalitsa nkhani ndi kuphunzitsa anthu zinthu zosiyanasiyana a Mark Botoman ndi omwe anena izi pambuyo poyendera chipatala chomwe changomangidwa kumene cha Makina  mdera a Zomba Chisi. Botomani yemwenso ndi phungu wa derali, wati kumangidwa kwachipatalachi kuthandiza kuchepetsa mtunda umene anthu a mderali amayenda akafuna thandizo la chipatala. “Anthu ambiri mdera lino amayenda mtunda wautali kufuna thandizo lachipatakla ena amapita kuphalombe ena amathandizidwa pa chipatala cha mission konkuno koma kubwera kwa chipatala ichi kuchepetsa ena mwa maqvuto pankhani zaumoyo omwe anthu amakumana nawo mdera lino,” anatero Botoman. ndipo Polankhulapo mkulu wa zaumoyo m’boma la Zomba, Dr. Raphael Piringu wati anthu oposa 21 000 ndi omwe akuyembekezeka kupindulira ndi chipatalachi chikatsekuliridwa. “Chipatalachi achimanga bwino ndipo ntchito yatsala pangono kutha panopa chatsala ndikumanga chipinda choti azimayi azichiriramo komanso kupanga register mukaundula wazipatala za mboma lino la Zomba,” anatero Dr. Piringu. Chipatalachi ati achitsekulira posachedwapa ntchito yonse ikatha kaamba koti pali zina zomwe zatsala kuti zikonzedwe chipatalachi chisanayambe kugwira ntchito.",https://www.radiomaria.mw/boma-lipempha-anthu-asamalire-zitukuko/,"August 17, 2019",Izahaki Mwacha
CCMP Ipempha Atolankhani Alimbikitse Nkhani za Kusinntha kwa Nyengo,"Wolemba: Sylvester Kasitomu Atolankhani nkhani m’dziko muno, awapempha kuti akhale patsogolo kumemeza zakusintha kwa nyengo mdziko muno. Mkulu wa project ya Climate Challenge Malawi Programme kudzera ku bungwe la CADECOM, a Mercy Chirambo, anena izi pambuyo pa mkumano womwe anali nawo ndi atolankhani ndi cholinga chowazindikilitsa zaudindo wawo pothandiza kuzindikiritsa anthu zakusintha kwanyengo  komanso chilungamo pa nkhani yakusintha kwa nyengo. Mayi Chirambo ati ntchitoyi ikuyang’ana ngodya zitatu zomwe zithandize kwambiri kufuna kuchepetsa kusintha kwa nyengo ndi kuonongeka kwa zachilengedwe m’dziko muno. “Ngakhale nyengo yasitha koma ife tinachiwona chanzeru kuti tikhale ndi mkumano ndi atolankhani kaamba koti iwo ndi amene ali ndi kuthekera kouza anthu zakufunika kosamala zachilengedwe,” anatero mayi Chirambo, Mwazina iwo ati dziko lino likukumana ndi mavuto ambiri omwe akudza kaamba kakusintha kwa nyengo monga kusowa kwa madzi zomwe zikubwezeretsa mbuyo ntchito za ulimi umene anthu ambiri madalira mdziko muno. Project ya Climate Challenge Malawi Programme kudzera ku m’bungwe la CADECOM,  ikugwira ntchito m’maboma a Zomba, Balaka, Machinga komanso Chikwawa.",https://www.radiomaria.mw/ccmp-ipempha-atolankhani-alimbikitse-nkhani-za-kusinntha-kwa-nyengo/,"August 17, 2019",Izahaki Mwacha
Tanzania Itulutsa Maina Amuna a Pabanja pa Internet,"Wolemba: Glory Kondowe Unduna woona zamaboma ang’ono mu mzinda wa Dar Es Salaam m’dziko la Tanzania akuti utulutsa mayina amuna onse omwe ali pabanja pa tsamba lake la pa makina a internet. M’modzi mwa akulu-akulu mu unduna-wu a Paul Makonda auza atolankhani m’dzikomo, kuti unduna-wu wachita izi pofuna kuteteza amayi omwe akhala akuchitiridwa nkhanza zosiyanasiyana monga kusiyidwa mabanja kamba kokwatiwa ndi amuna omwe ali kale pabanja. Pamenepa a Paul  Makonda alangiza amayi omwe saali pabanja kuti pomwe apezana ndi mwamuna amene akufuna kuti amange naye banja adziyamba amufufuza pa tsambali pofuna kupewa kukwatiwa ndi amuna achinyengo-wa.",https://www.radiomaria.mw/tanzania-itulutsa-maina-amuna-a-pabanja-pa-internet/,"August 16, 2019",Izahaki Mwacha
Papa Afunira Zabwino Atolankhani Akatolika Omwe Akuchita Maphunziro,"Wolemba: Glory Kondowe Aku-likulu la mpingo wakatolika ku Vatican afunira zabwino atolankhani a mpingowu omwe akuchita maphunziro awo mdziko la Ivory Coast. M’modzi mwa akulu-akulu a ku ofesi ya zofalitsa nkhani ku likulu la mpingo-wu ku Vatican, Paolo Ruffin, ndi amene wapereka uthenga-wu kuyimira m’tsogoleri wa mpingo-wu pa dziko lonse. Papa Franscico Mwazina uthenga womwe akulu ampingo wakatolika ku Vatican anatumizira atolankhaniwo ndi wolimbikitsa kuti akuyenera kugwira ntchito zawo mwa ukatswiri ndi kuwonetsetsa kuti akuthandiza kulimbikitsa ntchito zachilungamo ndi zina zambiri. Maphunziro omwe akonzedwa ndi bungwe la ngwilizano watolankhani achikatolika ACJ mogwirizana ndi ndinthambi yofalitsa nkhani mumpingo mudzikomo mothandizana ndi mkulu ofalitsa mawuthenga muzikomo abuye Raymond Ahowa.",https://www.radiomaria.mw/papa-afunira-zabwino-atolankhani-akatolika-omwe-akuchita-maphunziro/,"August 16, 2019",Izahaki Mwacha
Atsogoleri Azipembedzo Akukolezera Imfa za Anthu Odwala Edzi,"Wolemba: Sylvester Kasitomu Komiti yoona za matenda a EDZI m’boma la Mangochi ya District Aids Cordinating Committee yapempha atsogoleri a zipembedzo kuti apewe kuletsa anthu odwala matenda a EDZI kumwa makhwala othandizira kuchulukitsa chitetedzo cha m’thupi a ma ARV kamba koti izi ndi zomwe zikukoledzera imfa pakati pa anthu-wo. Wapampando wa komiti-yi Shelk Abdalah Kaposa ndi yemwe wanena izi polankhula ndi mtolankhani wathu amene amafuna kudziwa mmene komitiyi ikuthandizira anthu m’bomalo. Shelkh Kaposa wati kuletsa anthu omwe akulandira thandizo la makhwala a ma ARV ndi kosaloledwa mmalamulo a zaumoyo m’dziko muno. “Kwambiri chomwe tikufuna kuthetsa ndi khalidwe lopita kopemphera ndikusiya kumwa makhwala otalikitsa moyo ponena kuti achiritsidwa zomwe zikuchititsa kuti anthu ambiri azifa kaamba ka matendawa,” anatero Shelk Kaposa. Iwo apempha abusa ma shehe ansembe ndi ena omwe akutumikira mulungu kuti aleke mchitidwe oletsa anthu kumwa makhwala ponena kuti achiritsidwa ndi ampemphero. “Baibulo kapena korani silimaletsa anthu kuti azimwa makhawala akuchipatala ndye ife atukiki tisapotoze anthu powanamiza kuza kuti baibulo kapena korani likletsa kumwa mankhwala akuchipatala,” anapitiliza motero Sheikh Kaposa. Anthu ambiri akhala akumwalira kaamba koti aleka kumwa mankhwala otalikitsa moyo a ARV ati ponena kuti achiritsidwa ndi mprofeti kapena mbusa wa kumalo komwe amapemphera.",https://www.radiomaria.mw/atsogoleri-azipembedzo-akukolezera-imfa-za-anthu-odwala-edzi/,"August 16, 2019",Izahaki Mwacha
CMO Ithandiza pa Chitukuko cha Parish ya Bvumbwe,Wolemba: Sylvester Kasitomu Bungwe la a bambo ku Parish ya Bvumbwe mu arch-dayosizi ya Blantyre lati lipitiliza kudzipereka pa ntchito zothandizira miyambo osiyanasiyana yochitika mu parishi-yi. Wapampando wa bungwe-li a Nockbet Gregory Mwanduza wanena izi pa msonkhano wa tsiku limodzi wa bungwe-li komwe mwa zina amakambirana dongosolo la momwe adzathandizire pa miyambo ikulu ikulu yomwe yakonzedwa kuti ichitike mu Parishi-yo. Iwo anati parishiyi ikunzekera miyamabo ikulu ikulu monga kulandi ansembe antsopano komanso kulandiritsa ulimbitso kwa akatekumeni ndi ana zomwezikufuna kukonzekera bwino. “Tikukonzekera kuchititsa ulimbitso komanso kulandila ansembe atsopano ndipo tikulimbitsa mabungwe ena kuphatikizapo ife abungwe la a bambo kaamba koti ndi udindo wa bambo aliyense kuonetsetsa kuti mpingo ukuyenda bwino mongo mutu wampingo” anatero a Mwanduza. Mwazina iwo alimbikitsa malimana a parishipa komanso matchalitchi omwe apanga parishiyi kuti agwirane manja pamene akugwira ntchito zokonzekera zochitikachitikazi,https://www.radiomaria.mw/cmo-ithandiza-pa-chitukuko-cha-parish-ya-bvumbwe/,"August 16, 2019",Izahaki Mwacha
Khansala Adzipereka Pofuna Kutukula Dera Lake,"Wolemba: Sylvester Kasitomu Khansala wa dera la Mbedza mu m’dzinda wa Zomba Steven Bamusi wati adzipereka pa ntchito zotukula delaro Khansala Bamusi yemwe ndi wachipani cha DPP waudza Radio Maria Malawi kuti iye ali wokonzeka kugwira ntchito ndi munthu wina aliyense pofuna kuthandiza pa ntchito zokweza delaro. Pamenepa Iye wapemphanso phungu wa mu m’dzinda-wu kuti alimbikitse m’gwilizano wabwino ndi makhansala onse omwe akutumikira madera ena a mu mdzindawu, ndi cholinga choti athandize pa ntchito zokweza m’dzinda-wu. “Tili ndi ntchito yayikul yoti tiigwire mu teremu imeneyi monga kumanga misewu ngakhale ina yamangidwa monga nsewu ochokera pa adho kukafika mpotola school” anatero Bamusi. Mwazina iye wathokoza boma la DPP kaamba koyambitsa ndondomeko yokonza misewu mmizinda monse komanso kuonetsetsa kuti madzi abwino akupezeka mmizinda yonse. Khansalayu wasakhadwa kwa chiwiri tsopano kuchokera mu chisankho chomwe chinachitika mchaka cha 2014 ndipo athi agwira limodzi ndi phungu wakunyumba yamalamulo yemwe wangosankhidwa posachedwapa a Bester Awali.",https://www.radiomaria.mw/khansala-adzipereka-pofuna-kutukula-dera-lake/,"August 15, 2019",Izahaki Mwacha
Parishi ya Magomero Ayiyamikira Polimbikitsa Mpingo Odzidalira,"Wolemba: Sylvester Kasitomu Akhristu a m’parish ya Magomero mu Dayosizi ya Zomba awayamikira kamba konetsa chidwi pa ntchito zotukula mpingowu modzidalira. M’modzi mwa amsembe otumikira mu parishi-yi bambo Alfred Chilenga ndi omwe anena izi polankhula ndi mtolankhani wathu. Iwo ati ndi momwe akhristu akudziperekera pogwira ntchito zotukula parishi-yo zikuonetseratu poyera kuti tsopano ayamba kudziwa za udindo wawo pothandiza mpingo modzidalira. “Kuno ku St. Pius toikuyetsera kachita kuthekersa pantchito zozamitsa moyo wa uzimu monga kupereka masacrament, kupereka nsembe za ukalistia komanso mibindikiro zomwe tikuchita pa parishi pano,” anatero bambo Chilenga. Mwazina iwo ayamika akhristu amparishiyi kaamba kodzipereka pa ntchito yotukula mpingo posadalira thandizo lochokera kwina monga kumanga ma tchalitchi komanso kugula njinga zamoto zothandizira mayendedwe kwa aketichisti ndi zina zambiri.",https://www.radiomaria.mw/parishi-ya-magomero-ayiyamikira-polimbikitsa-mpingo-odzidalira/,"August 15, 2019",Izahaki Mwacha
Bambo Pindulani Alimbikitsa Amayi Akonzekere Bwino Msonkhano Waukulu,"Wolemba: Glory Kondowe M’sonkhano wa bungwe la amayi achikatolika la Catholic Women Organisation (CWO) mu dayosizi ya Mangochi akuti wayenda bwino. Msonkhano-wu umene umachitikira ku parish ya St. Magdalena wa Kanossa ku  Koche mu dayosizi-yo unayamba pa 8 August ndipo watha la mulungupa pa 11 August. Polankhula pa mwambo wotsekera msonkhano-wu bambo mfumu a parish-yi bambo Clemence Pindulani alimbikitsa amayi a m’bungweli kuti adzipereke potolera thandizo a ndalama zodzayendetsera msonkhano waukulu wa bungwe-li umene mpingo wakatolika wakonza kuti udzachitikire mu dayosiziyo. “Msonkhanowu ndi diocesian Comference omwe umachitika pa chaka kamodzi komanso msonkhano wa national omwe umachitika pachaka kamodzi uli kwathukuno ndipo tapeleka ma figure osiyanasiyana yomwe sizinalowe kuthumba kwathu. Ndalama zomwe muli nazo mukhoza kuyika ku thumba lomwe mwapatsidwa. “Monga dayosizi yathu ili yosiyana ndima dayosizi ena omwe sitingakwanitse kupanga zina monga dinner dance malinga ndi momwe zinthu zachuma zilili mu dayosizi yathuyi  timadalira ma contributions ndima paper Sundays  kapena ma fundraising osiyana siyana  amene tingathe kupanga m’ma parishi osiyanasiyana kuti msokhanowu usazalephereke mu diosizi yathuyi,” anatero bambo Pindulani Polankhulapo mayi Isabel Nakutho omwe ndi wapapando wa bungweli mu dayosiziyi anayamikira amayi omwe anadzipereka ndi kufika ku msonkhano waukulu wa bungweli. Iwo apempha amayi azawo omwe anasonkhana pamalowa kuti ayenera kulimbikitsa amayi anzawo achikatolika kuwafotokodzera kufunika kolowa bungwe la amai achikatoloka lomwe limayambila kulimana mpaka ku national ndipo anati ndi bungwe lofunika ku mpingo kwa mayi omwe anabatizidwa ayenera kulowa gululi.",https://www.radiomaria.mw/bambo-pindulani-alimbikitsa-amayi-akonzekere-bwino-msonkhano-waukulu/,"August 15, 2019",Izahaki Mwacha
Kasakula ndi President Watsopano wa ACJ,"Wolemba: Glory Kondowe Komiti yatsopano ya bungwe la atolankhani a chikatolika la Association Of Catholic Journalists (ACJ) m’dziko muno yati iyesetsa kukuza ntchito za bungwe-li. President watsopano wa bungwe-li a George Kasakula ndi amene wanena izi potsatira kusakhidwa kwake pa udindowu. Iye wati waganiza zoyamba kutumilanso mbungweli ataona mfundo zabwino zthandiza pa ntcito zotukal mpingowu ndi ziko lino zomwe zili mu bungwe-li. “Monga ngati atsogoleri atsopano abungweli  tili ndi ntchito kuti china chilichonse chichitike chimafuna ndalama ndiye ngati executive tiyenera kukhala pansi ndi kukambirana njira zomwe zingatipezetse chuma chothandizira bungweri,” anatero a Kasakula. Iwo anatiso bungwereli monga lili la mpingo wa katolika  akhristu  omwenso ndi a chikatolika akuyenera kudzipeleka pazochitika zabungweri  ndipo iwo ati chinthu choyamba chenicheni  iwo akonza dongosolo la zachuma kuti zinthu ziyende bwino. Mwazina iwo ati mu ntchito yawo akufuna kuwonetsetsa kuti magulu ena omwe alikumadera ena monga kumpoto kwa dziko lino omwe padakalipano sakuyenda bwino ayenera kuwadzutsa zomwenso ati zifunika chuma. Kasakula wati bungweli liyesetsa kukopa  atolankhani achikatolika kuti alowe nawo mu gululi kuti agwirane manja ndi kuyendetsa bwino gululi.",https://www.radiomaria.mw/kasakula-ndi-president-watsopano-wa-acj/,"August 15, 2019",Izahaki Mwacha
Papa Apempherera Anthu Opita Ndi Madzi,Wolemba: Sylvester Kasitomu Papa Francisko M’tsogoleri wa mpingo wakatolika pa dziko lonse walimbikitsa akhristu a mpingo-wu kuti azikumbukira kupemphelera anthu omwe akupitilira kukomana ndi mavuto osiyanasiyana m’mayiko awo. Papa Francisco walankhula izi potsatira uthenga umene wapereka uthenga wake ku mmanja amene anakhudzidwa ndi ngozi ya kusefukira kwa madzi mdziko la India. Iye wati ndizomvetsa chisoni kaamba koti anthu ambili mdzikoli ataya miyoyo yawo komanso akusowa pokhala kaamba ka vutoli. Mwazina papa wapempha anthu akufuna kwabwino kuti athandize anthu omwe akusowa pokhala komanso zithu zina kaamba kavutoli ndi katundu komanso kuwapempherera kumene. Padakali pano anthu oposa 184 ndi omwe afa 4 Hundred Thousand ndi omwe aakusowa pokhala. Papa wapemphereranso dziko la ginoa omwe anamwalira pa ngozi ya mlatho womwe unagwa chaka ponena kuti akhristu akuyenera kukumbukira anthu omwe anafa pa ngozi ngati izi.,https://www.radiomaria.mw/papa-apempherera-anthu-opita-ndi-madzi/,"August 15, 2019",Izahaki Mwacha
African Parks Ikuchitira Nkhanza Anthu a M’mudzi – Phungu,"Wolemba: Thokozani Chapola Phungu wa ku nyumba ya Malamulo wa dera la Mangochi Masongola, Ishmael Grant wati kampani ya African Parks ikuchitira nkhanza anthu a mmidzi yozungulira nkhalango yotetezedwa ya m’boma la Mangochi akalowa mu nkhalangoyi kukafuna nkhuni. Grant wati boma linapereka nkhalangoyi m’manja mwa kampani ya African Parks kuti aziyisamalira komanso ipindulire anthu a madera ozungulira koma zomwe kampaniyi ikuchita ndizosemphana ndi izi kaamba koti ikuphwanya maufulu a anthuwa. Iye wati kampaniyi ikuloweleranso malo a anthu a mderali omwe amayenera kumagwiritsa ntchito polima mbewu zosiyanasiyana zomwe wati zitha kudzetsanso njala mu derali kaamba koti anthu ena ayamba kusowa malo olima. Pamenepa iye wati monga mtsogoleri wa derali, achita chilichonse chotheka kuti apeze yankho ku mavutowa. “Mmene amayamba kugwira ntchito yoasamalira nkhalangoyi panali mgwirizano woti anthu azikalowabe mu nkhalangoyi kukatola nkhuni ndipo izi zimachitika amapereka mpata kwa anthu a mmudzi kuti alowe mu nkhalangoyi kukatola nkhuni lachiwiri ndi lachinayi. Koma padakali pano alonda akumeneko akapeza munthu akumamumenya zomwe ndi zinthu zosakhala bwino,” anatero Grant Koma polankhulapo pa nkhaniyi wamkulu wa alangizi ku African Parks, a David Nangoma ati nkhani akunena phunguyu ndi yabodza ndipo ikuchokera kwa anthu omwe ali ndi zolinga zoyipa ku nkhalangoyi. “Nkhani imeneyo ndi yabodza chifukwa iwo anazolowera kulowamo mwachisawawa ndiye padakalipano chitetezo chakhwima ndiye akuwona ngati akuzunzika koma sikuti akumenyedwa ayi. Tikugwira bwino ntchito ndi mafumu onse ozungulira nkhalangoyi. Anthu amene akudandaulawo ndi amene ntchito zawo zinali zolakwika nchifukwa chake akudandaula,” anatero a Nangoma. A Nangoma atsutsanso malipoti oti kampaniyi ikulowelera mu malo omwe sinapatsidwe kuti izigwiramo ntchito. “Nkhalango ija ndi yotetezedwa yomwe inakhazikitsidwa ndi boma mchaka cha 1927 ndipo map ake alipo kale ku boma. Ndiye anthu akumabwera kuchotsa beacon kuyisunthira mkati mwa nkhalango. Ndiye ife tikabwera ndi kuzayibwezeretsa malo amene imayenera kukhala potengera map ake anthu akumawona ngati tikulowelera malo awo koma si choncho ayi,” anatero a Nangoma.",https://www.radiomaria.mw/african-parks-ikuchitira-nkhanza-anthu-a-mmudzi-phungu/,"August 14, 2019",Izahaki Mwacha
Boma ndi anthu a ku Cape Maclear Sakumvana pa Nkhani ya Malo a Hotela,"Wolemba: Thokozani Chapola Kusamvana kwabuka pakati pa boma ndi anthu a m’mudzi wa Chembe mdera la Cape Maclear m’boma la Mangochi pa nkhani ya malo amene pamangidwe hotela ya pamwamba (5-star hotel). Izi zadziwika pa mkumano omwe akuluakulu a ku unduna wa zokopa anthu komanso khonsolo ya boma la Mangochi anachititsa pokumana ndi anthu a mderali ndi kuwafotokozera za chitukukochi. Anthuwa anayankhula poyera kuti sakufuna kuchoka pa malowa kaamba koti pa umoyo wawo wa tsiku ndi tsiku amadalira mu nyanjayi ndipo apempha boma kuti ngati likufuna kumanga hotelayi liwonetsetse kuti isakhudze malo amene anthuwa akukhala. “Ifeyo tili ngati nsomba kungotichotsa kumadzi kuno kukatisiya ku mtunda basi pompo tifa. Ife sitikukana chitukuko chifukwa ndi chinthu chabwino ndipo chizapindulira ife tomwe koma chomwe tikupempha ndi chakuti asatisamutse kuno. Iwowo ngati akufuna kumanga hotel yo amange koma awonetsetse kuti isakhudze anthu ammudzife,” anatero Richard Zatha yemwe ndi m’modzi mwa mzika za derali. Pamenepa iwo apempha akuluakuluwa kuti abweretse chitsanzo cha maonekedwe a hotelayi (Sketch map) komanso mulingo wa malo amene itenge. “Tawauza kuti atiuze kukula kwa malo amene akufuna akanika kutero ndiye chimene tawapempha ndi chakuti akamazabweranso ulendo wina azabweretse maonekedwe a hotela imeneyi kuti idzakahala yowoneka bwanji komanso kuti izafuna malo aakulu bwanji kuti tidziwiretu ngati itakhudze anthu a mdera lino,” anatero Zatha. Koma polankhulapo pakutha pa msonkhanowu, bwanamkubwa wa boma la Mangochi, m’busa Moses Chimphepo wati ndi okondwa kuti anthu a mderali atulutsa madandaulo awo ndipo awonetsetsa kuti achite monga momwe anthuwa akufunira. “Chimene chandisangalatsa ndi chakuti anthu a kuno chitukukochi sakuchikana koma sakufuna kuti project imeneyi iwachotse ku dera kuno. Pamene tisanamvetsaetsane ndi pa kukula kwa malo omwe akufunidwawo ndiye zimenezo tidikira akatswiri abwere azayeze malo amene afunidwewo ndipo ndi pamene tizawadziwitsenso,” anatero m’busa Chimphepo. Ntchito ya ngati yomweyi inakanikanso mzaka za pakati pa 2013 ndi 2015 pamene kampani ya Mota–Engil imkafuna kumanga hotela yapamwamba ku Monkeybay mdera la Masasa kaamba koti sanamvane maganizo ndi eni derali.",https://www.radiomaria.mw/boma-ndi-anthu-a-ku-cape-maclear-sakumvana-pa-nkhani-ya-malo-a-hotela/,"August 14, 2019",Izahaki Mwacha
Msulo wa Aphunzitsi a Tilitonse uli Mkati ku Lilongwe,"Wolemba: Sylvester Kasitomu Ofesi yoona za mabungwe a utumiki wa apapa muno la Pontifical Mission Societies (PMS) yati ndiyokhutira ndi momwe nsulo wa mthumwi za amphunzitsi a ana a Tilitonse kuchokera m’ma diocese onse m’dziko muno ukuyendera. Mkulu mu ofesiyi kuno ku malawi bambo Vincent Mwankhwawa anena izi pofotokozera radio maria malawi. Iwo ayamikira chidwi chomwe nthumwizi zikuonetsa pa maphunzirowa. Mwazina msonkhanowu ukuchitikira ku sukulu ya secondale ya atsikana ya Likuni mu arch-diocese ya Lilongwe. “Maphunziro amenewa ndi ofunika kwambiri kaamba koti akuthandiza aphunzitsi kuti apeze luso lakaphunzitsidwe ka anawa komanso iwo omwe kuti amvetse maphunzitso ampingo,” anatero bambo Mwakhwawa.
Msulowu umachitika pakatha zaka zinayi zilizonse kwa aphunzitsi omwe amayang’anira ana a Tilitonse m’madayosisi onse a dziko lino.",https://www.radiomaria.mw/msulo-wa-aphunzitsi-a-tilitonse-uli-mkati-ku-lilongwe/,"August 14, 2019",Izahaki Mwacha
Papa Ndiwokhudzidwa ndi Ngozi Yomwe Yachitika Mdziko la India,"Wolemba: Glory Kondowe M’tsogoleri wa mpingo wakatolika pa dziko lonse Papa Francisco wati ndi wokhudzidwa ndi ngozi ya kusefukira kwa madzi imene yakhudzz madera ena m’dziko la India. Wapereka uthenga wa chipepeso – Papa Papa Francisco walankhula izi potsatira malipoti akuti anthu oposera 180 omwe afa pa ngozi-yo yomwe yadza kamba ka mvula ya mphamvu yomwe yakhala ikugwa m’dzikomo. Malingana ndi malipoti Papa Frascico wati ndi wokhudzidwa ndi ngoziyi ndipo wati ayikiza komanso kukumbukira mapemphero anthu omwe ataya miyoyo yawo pangoziyi. Madera   ena omwe akhudzidwa ndi monga ndi Clarah Kelatakah, Muharashitra ndi ena ambiri ndipo ati madera ena omwe akhudzidwa kwambiri ndi madera monga Lucky Lala komwe kwafa anthu oposera 60 ndipo anthu omwe akhudzidwa chiwerengero chawo   chaposa 288 thousand ndipo anthu ena oposera 582 thousand ndiomwe apulumutsidwa pangoziyi ndipo ati zomwe zachitikazi zokhudza kwambiri mu dziko la India.",https://www.radiomaria.mw/papa-ndiwokhudzidwa-ndi-ngozi-yomwe-yachitika-mdziko-la-india/,"August 14, 2019",Izahaki Mwacha
Bungwe Loyang’anira Ansembe Labadwa ku Lilongwe,"Wolemba: Thokozani Chapola Bungwe loyang’anira chisamaliro cha ansembe achibadwiri mu arkidayosizi ya Lilongwe lati posachedwapa liyamba kuchita zinthu zosiyanasiyana kuphatikizapo masewero olimbitsa thupi ndi cholinga chofuna kupeza ndalama zothandizira ntchito zosiyanasiyana zomwe ansembewa amakhala nazo. Wapampando wa bungweli a Eric Tsetekani anena izi polankhula ndi mtolankhani wathu mu mzinda wa Lilongwe. Iwo ati ansembe achibadwiri mu arkidayosiziyi amasowekera zambiri choncho bungweli linakhazikitsidwa ndi cholinga chofuna kupeza ndalama zothandizira ansembewa. “Inde ansembe athu timawathandiza koma nthawi zina amakhala ndi zochitika zina zomwenso zimasowa chithandizo chathu ifeyo akhristu. Takonza gululi lakhazikitsidwa ndi cholinga chakuti liziwunika zinthu ngati zimenezo,” anatero a Tsetekani. Iwo ati akufunitsitsa ndalama zoti zithandizire kumanga nyumba komanso ma hostel zomwe ndalama zake ansembewa azigwiritsa ntchito mu misulo ndi zina ndipo ati zimenezi zithandiza kuti ansembewa akapuma pa utumiki wawo asamakhale moyo wozunzika. A Tsetekani ati ngakhale mu arkidayosiziyi muli kale ntchito ina yomanga Cathedral yamakono, ntchito za bungwe lawo sizisokoneza ntchito yomanga Cathedral-yi.",https://www.radiomaria.mw/bungwe-loyanganira-ansembe-labadwa-ku-lilongwe/,"August 14, 2019",Izahaki Mwacha
Opezeka Ndi Mapepala a Plastic Opyapyala Azinjatidwa-Unduna,"Wolemba: Thokozani Chapola Nthambi yoona za chilengedwe mu unduna owona za chilengedwe, mphamvu ndi migodi yati posachedwapa iyamba kuyendera malo onse ochitira malonda pofuna kuwonetsetsa kuti anthu sakugulitsa kapena kugwilitsa ntchito ma pepala a plastic opyapyala.
Izi zikutsatira kukhazikika kwa chiletso chomwe chinaikidwa mchaka cha 2016 choletsa anthu kupanga, kugulitsa kapena kugwilitsa ntchito mapepala-wa omwe ati amaononga chilengedwe.
Polankhula kwa atolankhani lolemba mu mzinda wa Lilongwe, mkulu wa nthambiyi a Oliver Kumbambe ati onse opezeka akuchita zoletsedwazi adzaimbidwa mlandu motsatira malamulo.
Iwo ati saperekanso nthawi yowonjezera kuti makampaniwa achotse kaye mapepala amene ali kale pa msika kaamba koti nthawi anapatsidwa kale ndipo zomwe amachitazi ndizotsutsana ndi chiletso chomwe chinali ku bwalo la milandu.
“Mpofunika kuti tisawapatsenso nthawi ina chifukwa mapepalawa ndi oletsedwa kaamba koti amawononga dziko zomwe zitipatse mavuto ena,” anatero a Kumbambe.
Chiletsochi ati sichikudza mapepala a plastic omwe mumayikidwa zinthu zina monga bread, mkaka, mankhwala, mbewu komanso ndiwo monga nsomba ndi nyama pongotchulapo zochepa chabe.",https://www.radiomaria.mw/opezeka-ndi-mapepala-a-plastic-opyapyala-azinjatidwa-unduna/,"August 14, 2019",Izahaki Mwacha
Theula Apereka Ambulance ku Dera Lake,"Wolemba: Thokozani Chapola Ambulance yomwe yaperekedwayo Phungu wa dera la kumvuma kwa boma la Mangochi Francesca Masamba Theula wati awonetsetsa kuti ntchito za umoyo zikuyenda bwino pakati pa anthu a mdera lake. Iye amalankhula izi pa sukulu ya pulamimale ya Katuli pa mwambo wopereka galimoto ya mtundu wa Ambulance kwa anthu a mderali. Imeneyi ndi ntchito ya chitukuko yoyamba yomwe phunguyu wachita ku derali ndipo walonjeza kuti achitanso zitukuko zina zochuluka mderali. “Ndimayika ku mtima umoyo wa anthu a mdera langa ndipo pa nthawi yokopa anthu ndinalonjeza kuzasintha umoyo wawo ndipo chiyambi chake ndayamba ndi ambulance imeneyi,” anatero Theula. Yemwe anali mlendo wolemekezeka pa mwambowu yemwe ndi m’modzi mwa akuluakulu a zaumoyo m’boma la Mangochi (District Medical Officer –DMO) Dr. Chimwemwe Thambo anati kubwera kwa ambulanceyi kusintha ntchito zaumoyo m’bomali kaamba koti panali ambulance imodzi yokha yomwe imatumikira derali lomwe lili ndi anthu oposa 60, 000. Iwo anati ambulance imodziyi ndi yomwe imatumikira mzipatala ziwiri za Jalasi komanso Katuli. Theula kupereka makiyi a Ambulance kwa T/A Jalasi, T/A Katuli ndi Dr. Thambo “Tinali ndi ambulance imodzi yomwe imagwira ntchito ku zipatala ziwiri; Jalasi ndi Katuli ndipo chiwerengero cha dera limeneli ndi choposa 60, 000. Ndiye zimatheka inde koma timakanika kufikira bwino lomwe kuti tiwathandize anthu moyenera. Choncho kubwerw kwa ambulance iyiyi kuthandiza kuti ntchito zathu ziyambe kuyenda bwino kuposera kale,” anatero Dr. Thambo. Ndipo pothilirapo ndemanga, mfumu yaikulu Katuli inayamikira phunguyu kaamba ka thandizoli ponena kuti zithandiza kuchepetsa mavuto omwe anthu a mderali amakumana nawo kaamba koti ati m’mbuyomu anthu a mderali amavutika kwambiri pa nthawi ya matenda, maliro  komanso amayi oyembekezera pomwe afuna kuchira. “Tikakhala ndi maliro ku chipatala cha ku boma zimavuta kuti zovuta zimenezo zibwereko pamafika pokutha masiku atatu maliro asanafike kumudzi kuno chifukwa chosowa mayendedwe koma panopa ndi kubwera kwa ambulance imeneyi tikukhulupilira kuti zonse ziyamba kuyenda bwino,” inatero mfumu Katuli. Dera la kumvuma kwa boma la Mangochi limakhudza madera a mafumu aakulu awiri omwe ndi Katuli komanso Jalasi ndipo malinga ndi Theula, anthu a m’madera a mafumu aakulu awiriwa ayembekezere kulandiranso zitukuko zina zokudza ulimi komanso maphunziro posachedwapa,",https://www.radiomaria.mw/theula-apereka-ambulance-ku-dera-lake/,"August 13, 2019",Izahaki Mwacha
Tauni ya Mangochi Idakali ndi Misewu ya Fumbi,"Wolemba: Thokozani Chapola Phungu wa kunyumba ya malamulo wadera la pakati m’boma la Mangochi, Victoria Kingstone wadandaula kaamba ka kuipa kwa misewu yozungulira tawuni ya Mangochi. Kingstone: Ndapempha kale ku boma ndipo a nduna alonjeza kuti akonza misewuyi Padakali pano misewuyi ndi ya fumbi ndipo nthawi ya mvula imakhala ndi matope kaamba koti ilibe phula zomwe malinga ndi iye sizoyenera mu tawuni yomwe posachedwapa ikhale mzinda. Pamenepa iye wati wakambirana ndi a unduna woona za maboma aang’ono ndi chitukuko chakumidzi kuti misewuyi ikonzedwe poyika phula. “Nditapita ku nyumba ya malamulo ndinapempha ndipo olemekezeka a Ben Phiri omwe ndi a nduna a za maboma aang’ono andiyankha kale kuti mzaka zikubwerazi misewu yonse ya pa boma ikhala ndi tala,” anatero Kingstone Kingstone amalankhula izi pa msonkhano womwe anachititsa pa sukulu ya pulaimale ya Milambe womwe cholinga chake chinali kuthokoza anthu omwe anamusankha pa udindowu. Iye wati zimenezi zithandizanso popititsa patsogolo ntchito zokopa alendo m’bomalo polingaliranso kuti boma lili ndi malingaliro omanga hotela yapamwamba komanso bwalo la ndege m’bomalo. Izi zikudza patapita pafupifupi chaka pomwe anthu ochita bizinesi ya kabaza m’bomalo anachita ziwonetsero pofuna kukakamiza akuluakulu a khonsoloyo kuti akonze misewu yozungulira tauniyi zomwe sizinachitikebe mpakana padakalipano. Pa za tsikuli iye wati anawona kuti ndi koyenera kuti apite ku dera kwake ndi kukathokoza anthu omwe anamusankha pa udindowu ndi kudya komanso kusangalala nawo limodzi. Iye anati achita miyambo ya ngati imeneyi m’malo onse oponyera voti a mu dera lake omwe alipo okwana 25. Patsikuli mwazina iye anakumbutsanso anthuwa za malonjezo ake omwe anali akuchita mu nyengo yokopa anthu kuti azamuvotere zomwe anawatsimikizira kuti zichitikadi. “Chimodzi mwa icho ndinawalonjeza amayi kuti theka la malipiro anga lizipita kwa iwowo. Pano ndikuwatsimikizira kuti ndalama zomwe zikubwera mwezi uno theka lake ndiwapatsa kuti azichitira bizinesi,” anatero Kingstone.",https://www.radiomaria.mw/tauni-ya-mangochi-idakali-ndi-misewu-ya-fumbi/,"August 13, 2019",Izahaki Mwacha
Boma Lilonjeza Kumanga Ubale ndi Mpinga wa Katolika,"Wolemba: Thokozani Chapola Boma lati liyesetsa kumanga ubale wabwino ndi mpingo wakatolika m’dziko muno. A Ralph Jooma omwe ndi nduna ya za mtengatenga ndi zomangamanga, kudzanso a Bright Msaka omwe ndi nduna ya zamalamulo anena izi pa mwambo wokhadzikitsa chimbale cha nyimbo zomvera ndi kuonera za kwaya ya   mpingo-wu ya St. Annie ku St. Louis Montfort Parish ku Balaka mu dayosizi ya Mangochi.  Iwo ati boma limadziwa zakufunika komanga ubale wabwino ndi mpingowu. Polankhulanso m’modzi mwa aphungu a chizimayi m’boma la Balaka, mayi Bertha Mackenzie Ndebele anayamikira ntchito yotamandika yomwe mamembala a kwayi akugwira pofalitsa uthenga wabwino kudzera mu mayimbidwe. Kumwambowu kunafikanso a ndale ena monga olemekezeka a Chifundo Makande MP, kudzanso a Shadrick Namalomba MP. Mutu wa chimbale cha nyimbo zomvera ndi kuonera zomwe kwayayi yakhazikitsa ndi “Ndanyamuka”.",https://www.radiomaria.mw/boma-lilonjeza-kumanga-ubale-ndi-mpinga-wa-katolika/,"August 13, 2019",Izahaki Mwacha
YODEP Ipereka Mbuzi kwa Ana Olumala,"Wolemba: Thokozani Chapola Bungwe la Youth and Development Productivity (YODEP) lapereka thandizo la chimanga komanso mbuzi kwa ana omwe ali ndi ma ulumali osiyanasiyana m’boma la Zomba. Mkulu woona za mapulogalamu ku bungweli a Joy Mwandama, ati bungwe lawo lachita izi ngati njira imodzi yofuna kuwalimbikitsa anawa kupeza chakudya pomwe akumapita ku sukulu. Pamenepa a Mwandama alangiza makolo a anawa, kuti asamachite manyazi pomwe akufuna kutumiza anawa ku sukulu, ponena kuti aliyese ali ndi ufulu wolandira maphunziro mdziko muno. “Makolo ena amachita manyazi ndi ana awo chifukwa ndi olumala koma sizimayenera kukhala choncho ayi mwana aliyense atumizidwe ku sukulu posatengera kuti ndi olumala kapena wa lungalunga,“ anatero a Mwandama. Mwa zina bungweli laperekanso ndalama zokwana 3 hundred sauzande kwacha kwa anawa. Mai Nduuzayani Wasili a mmudzi mwa  Makambanjira ndi mmodzi mwa makolo a anawa ndipo ayamikira bungweli kaamba ka thandizoli. “Zomwe achita a bungwezi ndi zosangalatsa chifukwa zipangitsa kuti miyoyo ya anawa pamodzi ndi ife ipite patsogolo,“ anatero mayi Wasili.",https://www.radiomaria.mw/yodep-ipereka-mbuzi-kwa-ana-olumala/,"August 13, 2019",Izahaki Mwacha
Malawi Ili ndi Kuthekera Kochita Bwino pa Ulimi-FAO,"Wolemba: Sylvester Kasitomu Nthambi ya bungwe la United Nations yoona zaulimi ndi chakudya ya Food and Agriculture Organisation FAO yati dziko la Malawi lili ndi kuthekera kochita bwino pa nkhani za ulimi ngati litayikanso chidwi pa ulimi wa ziweto. Mkulu wa bungweli m’dziko muno a Zijun Chen ati ngakhale dziko lino likuyesetsa pa ntchito yolimbana ndi umphawi polimbikitsa ntchito za ulimi, kuchilimika pa ulimi wa ziweto kuthanso kuthandiza anthu kuti azipeza ndalama pomwe agulitsa ziweto zawo. Iwo amalankhula izi pamwambo okhazikitsa ndondomeko yolimbikitsa kuzindikilitsa alimi mwansanga zamatenda omwe amagwira ziweto. Mmawuake, mkulu oyang’anira ntchito za ulimi ku unduna wa zaulimi Dr. Tanira Mtupanyama anati mkumanowu wafika mu nthawi yabwino ndipo akuyembekezera kuti mfundo zomwe zimangidwe zithandiza alimi kukhala ndi njira zamakono zochitira ulimi wa ziweto kuti azipeza phindu lochuluka pa ulimi wawo. “Ngati boma taika kale njira zosysanasiysana pofuna kuteteza nyama zathu pomwe zagwidwa ndi matenda kuti zisapatsilane komanso kuwaphuzitsa anthu kuti akapha nyama yoto imadwala matendawa asagawe kwa anthu omwe ali ndi ziweto” anatero Mtupanyama. Mwazina iwo ati akugwira ntchitoyi mboma la mchinji kaamba koti ndi limodzi mwa boma omwe ali mmalire adziko lino zomwe zingachititse kuti kugawana kwa matenda kukhale kochuluka kwa nyama za mdziko muno.",https://www.radiomaria.mw/malawi-ili-ndi-kuthekera-kochita-bwino-pa-ulimi-fao/,"August 7, 2019",Izahaki Mwacha
CSEC Ikufuna Sukulu Za Unamwino Zitsekulidwe Msanga,"Wolemba: Sylvester Kasitomu Bungwe lomenyera ufulu wa maphunziro la Civil Society Education Coalition (CSEC) lalowelerapo pa kukhalitsa kosatsekula sukulu za ukachenjede zophunzitsa anamwino (College of Health Sciences) m’dziko muno. Sukuluzi zakhala zili zotseka kwa miyezi isanu ndi itatu  8 tsopano kuyambira m’mwezi wa October chaka chatha, kutsatira kunyanyala kwa ogwira ntchito ati pofuna kukakamiza boma kuti liwunikenso ndi kukwezan malipiro awo ndi 47 kwacha pa 100 kwacha iliyonse; koma boma lidangokwanitsa kuwonjezera malipiro-wa ndi 14 kwacha pa 100 kwacha iliyonse zomwe sizidasangalatse ogwira ntchito-wa. Polankhula kwa atolankhani lachinayi mu mzinda wa Lilongwe, mkulu wa CSEC a Benedicto Kondowe ati bungweli ndi lokhumudwa ndi kusowa chidwi kwa boma pa nkhaniyi ndipo ati achita chilichonse chotheka pofuna kukakamiza boma kuti lichitepo kanthu msanga pa kuti ophunzira-wa abwelerenso msukulu zawo. “Nkhani imene tikukambilana tsiku la relo ndiyokhudza ufulu wamaphunziro wa anaasukulu komanso dziko lonse kaamba koti anthu ambiri amdalira za umoyo mdziko muno ndiye kutsekedwa kwa collegeyi kwayimitsa ntchito za umoyo mdziko muno” antero kondowe. Mmawu ake mtsogoleri wa ophunzira msukuluzi Aizo Ken Bond wati ndi okondwa kuti bungweli lalowelwerapo pa nkhaniyi ndipo akukhulupilira kuti zikakamiza boma kuti litsekule sukuluzi msanga. “Anthu ena amadalira ma schoraship nde asaluze mwayi wawo kaamba kakutsekedwa kwa sukuluzi, tili okondwera kwambiri kuti mabungwe amene amthandizira patchito yokakamiza boma kulowererapo mwansanga pa zinthu za dzidzidzi ngati izi kaamba koyamba kuchitapo kanthu pofuna kuti masukuluwa atsekulidwe,” anatero Bond. Bungweli  lapepereka masiku khumi ndi awiri kuti nkhaniyi ikhale itakambidwa ndipo pomafika pa 12 august collegeyi ikhale itatsekulidwa.",https://www.radiomaria.mw/csec-ikufuna-sukulu-za-unamwino-zitsekulidwe-msanga/,"August 7, 2019",Izahaki Mwacha
Sabata Imodzi Yokumbukira Kuyamwitsa Mwakathithi Yatha,"Wolemba: Sylvester Kasitomu Dziko la Malawi kuyambira pa 1 mpaka pa 7 August 2019, lalumikizana ndi maiko pa dziko lonse pokumbukira sabata yolimbikitsa kuyamwitsa ana mkaka wam’mawere mwakathithi. Boma kupyolera mu unduna wa zaumoyo, likugwirizana ndi maikowa pofuna kudziwitsa  anthu zakufunika koyamwitsa, ngati njira imodzi yothandizira ana kuti akhale ndi kukula ndi moyo wa thanzi. Malinga ndi uthenga omwe a mu unduna wa zaumoyo mdziko muno atulutsa, wati kulephera kuyamwitsa ana moyenera, kumaika miyoyo ya anawo pa chiwopsezo cha vuto lonyentchera, ndipo wati pakadali pano, ndi ana asanu ndi m’modzi okha 6 mwa ana khumi aliwonse 10 amene amayamwitsidwa mwa kathithi mkaka wa m’mawere okha kwa miyezi isanu ndi umodzi kuyambira pomwe abadwa. Mutu wachaka chino okumbukira sabatayi, ndi “Mphamvu Ku Makolo; Kuyamwitsa Ana Mkaka Wa M’mawere Kutheke Nthawi Zonse”. Pamenepa, undunawu wati ukulimbikitsa kuti makolo adziyamwitsa ana mkaka wa m’mawere ngati njira yachilengedwe akangobadwa kumene kwa miyezi isanu ndi umodzi 6 komanso kupitiliza kuyamwitsa ndi kudyetsa ana zakudya zopatsa thanzi kosachepera zaka ziwiri.",https://www.radiomaria.mw/sabata-imodzi-yokumbukira-kuyamwitsa-mwakathithi-yatha/,"August 7, 2019",Izahaki Mwacha
Koche Parishi Ilonjeza Kusamalira Ansembe Awo Atsopano,"Wolemba: Thokozani Chapola Akhristu a mpingo wakatolika ku parishi ya St. Magadalena wa Kanosa ku Koche mu dayosizi ya Mangochi alonjeza kuti adzipereka pothandiza amsembe atsopano omwe mpingo wakatolika mu dayosizi-yo waatumiza kuti adzitumikira m’parishi-yo. Malingana ndi Montfort Mwale yemwe ndi mtolankhani wa dayosizi-yi, amsembe omwe awatumiza kuti adzitumikira mu parishi ya St. Magadalena wa Kanosa ku Koche mu dayosizi-yi ndi bambo Paul Rappozo, komanso bambo Medrick Mlava. Polankhula pa mwambo wolandira a msembe-wa wapampando wa parishi-yi a Bruno Chakhaza ati mpingo mu parishi-yo ndi wokondwa ndikufika kwa amsembe atsopano-wo. A Chakhadza ati ali ndi chikhulupiliro chakuti amsembe atsopano-wa athandiza pa ntchito zokweza mpingou mu njira zosiyanasiyana. M’mawu awo a bambo mfumu a parishi-yi bambo Clemence Pindulani athokoza akhristu a m’parishi-yo kamba kolandira bwino amsembe-wa. Polankhula m’modzi mwa amsembe atsopano ku parishi-yi bambo  Paul Rappozo ati ndi okhutira ndi momwe mpingo wakatolika wawalandilira mu parishi-yo.",https://www.radiomaria.mw/koche-parishi-ilonjeza-kusamalira-ansembe-awo-atsopano/,"August 6, 2019",Izahaki Mwacha
Bande Amulumbiritsa; Alonjeza Zitukuko Zochuluka,"Wolemba: Thokozani Chapola Phungu woyima payekha ku dera la ku mvuma mu m’dzinda wa Blantyre wolemekezeka a John Bande wati azipereka pothandiza aphungu atsopano za momwe angachitire pa ntchito zotukula madera awo. A Bande alankhula izi ndi Radio Maria Malawi, pa mbuyo pa mwambo wowalumbiritsa ngati phungu wakunyumba ya malamulo wa delaro, mwambowu unachitikira m’nyumba-yi ndipo unatsogoleredwa ndi mkulu wa woweruza milandu m’dziko muno Chief Justice Andrew Nyirenda S.C. Phunguyu anali asanamulumbiritse kaamba koti pa nthwi yomwe aphungu ena amalumbira iye anali ali mchipatala. A Bande ati pokhala kuti anayamba akhala phungu m’buyo-mu akuziwa zimene zingathandizire aphungu atsopano m’nyumba-yi kuti madera awo akhale ndi chitukuko choyenera. “Ndakhalapo phungu zaka zam’mbuyomu ndipo upangiri womwe ndili nawo ndithandizanso aphungu amene ali atsopano kuti agwire ntchito bwino potukula madera awo osiyanasiyana,” anatero Bande. Iwo atsindikanso kuti azipereka pokonza zina mwa zitukuko zomwe zinaonongeka m’dera lawo asanayambe zitukuko zatsopano.",https://www.radiomaria.mw/bande-amulumbiritsa-alonjeza-zitukuko-zochuluka/,"August 6, 2019",Izahaki Mwacha
Zotsatira za Mayeso a Standard 8 Zatuluka,"Wolemba: Thokozani Chapola Uduna wa za maphunziro, sayansi ndi luso la makono watulutsa zotsatira za mayeso a ophunzira a Standard 8 a chaka chino. Malingana ndi chikalata cha zotsatilachi, ophunzirawa akhonza ndi 77.46% zomwe zikutanthauza kuti mwa ophunzira 282, 428 omwe analemba mayesowa ophunzira 218, 756 ndi omwe apambana kuyimira. Mwa ophunzira opambana-wa 82, 072 ndi omwe awasankhira m’sukulu zosiyanasiyana za sekondale za boma zomwe zikuyimira 37. 5 %. Ophunzira omwe asankhidwawa undunawu wati akukayenera kukaonekera msukulu zomwe awasankhira pa 16 September 2019.",https://www.radiomaria.mw/zotsatira-za-mayeso-a-standard-8-zatuluka/,"August 6, 2019",Izahaki Mwacha
Matola Wapempha Akhristu Azithandiza Makwaya,"Wolemba: Thokozani Chapola Akhristu m’dziko muno awapempha kuti adzidzipereka pa ntchito zothandiza magulu omwe amadzipereka pa ntchito zofalitsa m’thenga wabwino kudzera mu mayimbidwe. A Patrick Matola omwe anali mlendo olemekezeka pa mwambo wokhazikitsa chimbale cha kwaya St. Gregory ku Matawale Parish mu dayosizi ya Zomba ndi omwe anen izi pa mwambowu. A Matola omwenso ndi mmodzi mwa aphungu a ku nyumba ya malamulo mbomalo ati anapezeka kumwambo-wu pofuna kusonyeza umodzi womwe ulipo pakati pa mpingo wakatolika ndi atsogoleri a ndale mdziko muno. “Ine monga mkatolika ndinawona chinthu chofunikira kwambiri kuti ndizakhale nawo pa mwambo umenewu. Ife a ndale ndifenso akhristu choncho ndine wokondwa kuti anandiyitana kuno,” anatero Matola. Polankhulanso wapampando wa kwayayi a Nafutali Benister anathokoza akhristu  komanso makwaya omwe anafika ndikuthandiza kwayayi pa mwambowu.",https://www.radiomaria.mw/matola-wapempha-akhristu-azithandiza-makwaya/,"August 6, 2019",Izahaki Mwacha
Makhwala Ozunguza Ubongo Akukoledzera Uphawi Kwa Achinyamata-RAC,"Wolemba: Sylvester Kasitomu Kukula kwa m’chitidwe wogwilitsa ntchito makhwala ozunguza bongo ndi kumwa mowa mwauchidakwa Drug and Alcahol Abuse akuti ndi umene ukukolezera mavuto a umphawi ndi makhalidwe oyipa pakati pa achinyamata ambiri m’dziko muno. Mkulu wa bungwe lopereka uphungu wa za maufulu a wanthu la Rights Advice Center RAC a Madalitso Masache ndi amene wanena izi pakutha pa maphunziro a tsiku limodzi a atsogoleri a zipembedzo ndi adindo ena m’boma la Mangochi. Malingana ndi a Masache maphunziro-wo anali othandiza atsogoleri-wa za momwe angathandizire pa ntchito zolimbana ndi m’chitidwe-wu m’bomalo ndipo anachitika ndi thandizo lochokera ku bungwe la Norwegian Church Aid NCA. “Tinabwera kudzawaphunzitsa anthu amawatumikira ku madera kwawo kuti akawafikire anthu amene akupezeka mmadera awo kuti mchitidwe ogwiritsa ntchito mankhwala ozunguaza bongo kaamba koti izi ndimene zikubwezeretsa chitukuko cha dzikolino mbuyo,” anatero Masache. Ndipo polankhulanso m’modzi mwa omwe achita nawo maphunziro-wo Sheikh Abdula Kaposa anayamikira bungwe-li kamba ka maphunziro-wo kaamba koti dera lawoli likukhudzidwa kwambiri ndi mavuto omwe akudza pakati pawo kaamba komwa mowa mwauchidakwa. “Chomwe chimachitika nchoti munthu akagwiritsa ntchito makhwala ozunguza bongo monga kumwa mowa mwauchidakwa amachita zinthu zosayenera monga mchitidwe ogonana zomwe zikuchulukitsa chiwerengero cha anthu omwe akudwala matenda oapatsirana pogonana monga edzi,” anatero Sheikh Kaposa. Maphunzirowa anasonkhanitsa adindo ozungulira boma lamangochi omwe anagakhale ndi kuthekera kophunzitsa anzawo za kuyipa kogwiritsa ntchito mkhwala ozunguza ubongo.",https://www.radiomaria.mw/makhwala-ozunguza-ubongo-akukoledzera-uphawi-kwa-achinyamata-rac/,"August 2, 2019",Izahaki Mwacha
Boma Lilimbana ndi Mchitidwe Odzembetsa Anthu,"Wolemba: Sylvester Kasitomu Unduna owona za chitetezo cha m’dziko wati uyesetsa pa ntchito yolimbana ndi mchitidwe ozembesta anthu (Human Trafficking) umenenso wakula kwambiri mdziko muno. Nduna mu undunawu a Nicholas Dausi anena izi mu mzinda wa Lilongwe pa mwambo wokumbukira tsiku lolimbana ndi mchitidwe wozembetsa anthu pa dziko lonse. A Dausi ati ndizomvetsa chisoni kuti m’chitidwe-wu ukuchitikira aliyense ngakhale anthu ophunzira kumene zomwe zikuyika pachiopsezo miyoyo ya anthu ambiri choncho ati unduna wawo ugwirana manja ndi magulu onse okhudzidwa polimbana ndi mchitidwewu. “Zomatenga anthu kuti tili ndi ntchito zoti mukagwoire mmaiko wena pamapeto pake ndikumakawagwiritsa ntchito za uhule ndi zina tikudzidziwa ndipo tikufuna kuti zitheretu mdziko muno,” anatero a Dausi. Ndipo polankhulapo mkulu oyang’anira nkhani zozembetsa anthu ku nthambi ya bungwe la united nations yoona nkhani zokhudza makhwala ozunguza ubongo mdziko muno a Maxwel Matewere anati nthambi zonse zoona za malamulo mdziko muno ziwunika nkhaniyi kuti itheretu ndipo anthu omwe apezeke akhudzidwe ndi mchitidwewu kuti amangidwe. “Anthu ena amangidwa kale pokhudzidwa ndi milanduyi ndipo ena anchajidwa kale ndipo ine ndi osangala kuti boma latengapo gawo pofuna kuteteza anthuwa,” anatero a Matewere. Anthu amangidwa pokhudzidwa ndi milanduyi ndi okwana 32 ndipo mwa anthuwa 16 ndi omwe milandu yawo inatha ndipo akugwira ukaidi kundende za mdziko lino.",https://www.radiomaria.mw/boma-lilimbana-ndi-mchitidwe-odzembetsa-anthu/,"August 1, 2019",Izahaki Mwacha
Chiwerengero cha Mabanja Awana Chakwera M’boma la Mulanje,"Wolemba: Sylvester Kasitomu Chiwerengero cha atsikana osakwana zaka 16 omwe akulowa mmbanja nsaga ati chikupitilira kukwera mboma la Mulanje.
Izi zadziwika pambuyo pa ntchito yochotsa atsikana omwe alowa m’mbanja nsanga ndi kuwabwezera ku sukulu mbomali.
Polankhulapo m’modzi mwa akuluakulu abungwe la World Vision mbomali a Samson Semu ati ndi khumbo labungweli kuti ana onse amene sanakwane zaka 16 azikhala pa sukulu osati pabanja.
Ndipo polankhulapo mfumu Chikumbu yomwe ndi imene ili patsogolo pa ntchito yothetsa maukwati a ana achicheperewa inati ana omwe achotsedwa kumawanjawa abwerera ku sukulu kuti akapitilize maphunziro awo.
othilirapo ndemanga mkulu wa ozenga milandu mbomali ku bwalo loyamba a smart maluwasi wati milandu yomwe anthu akupalamula yokhudza kugona ndi ana achipere ikuchulukirachulukiranso mbomali.
“Chaka chino chokha tachita register milandu yokwana 50 kuyerekeza ndi chaka chatha pomwe tinachita register yokwana 68 yokha zomwe zikusonyeza kuti milandu yogona ndi ana achichepere ikula kwambiri chikamatha chaka chino,” anatero Maluwasi.
Ndondomeko yothetsa mabanja a ana achichepere inayamba mu chaka cha 2016 ndipo maukwati okwana 2,020 anathetsedwa ndipo ana 1000 ndi omwe abwerera ku sukulu.",https://www.radiomaria.mw/chiwerengero-cha-mabanja-awana-chakwera-mboma-la-mulanje/,"August 1, 2019",Izahaki Mwacha
Holly Cross Ipempha Makolo Atenge Gawo pa Maphunziro a Ana Awo,"Wolemba: Thokozani Chapola Makolo ozungulira sukulu ya mpingo wakatolika ya Holly Cross ku Ulongwe m’boma la Balaka awapempha kuti adzipereke pa ntchito zokweza maphunziro apasukulu-yi. Mmodzi mwa akuluakulu oyendetsa ntchito za sukulu-yi, bambo Christopher Sichinga anena izi pa msonkhano wa makolo ndi adindo oyendetsa ntchito za pasukuluyi. Iwo ati kuti ana adzichita bwino pa maphunziro awo zikufunika kuti makoko a mdelaro apitilize kudzipereka pokweza ntchito za maphunziro a wana pa sukuluyi. Pamenepa bambo-wa anati mpingo wakatolika upitiriza kugwira ntchito zake ndi boma ndi kuonetsetsa kuti ntchito zokweza maphunziro m’dziko muno zikuyenda bwino.",https://www.radiomaria.mw/holly-cross-ipempha-makolo-atenge-gawo-pa-maphunziro-a-ana-awo/,"August 1, 2019",Izahaki Mwacha
REACH Trust Ichita Kafukufuku wa Zaumoyo,"Wolemba: Sylvester Kasitomu Bungwe lomwe limachita kafukufuku pa nkhani za umoyo mdziko muno la Reach Trust lati liphunzitsa akuluakulu a zachipatala  m’boma la Zomba, upangiri wa zaumoyo. M’modzi mwa akuluakulu ku bungwe-li m’dziko muno a Cassim Kwalamasa anena izi m’boma la Zomba pomwe amafotokozera khonsolo ya bomalo za momwe agwilire ntchito yawo. Iwo ati pali akuluakulu ena omwe sanaphunzire za chipatala koma anapatsidwa ntchito yoyang’anira zipatala choncho bungwe lawo lipereka upangiri woti anthuwa azitha kutsogolera bwino ntchito yomwe amagwira.
“Nkhani yayikulu ndi yoti pali anthu ambiri amene amagwira ntchito za chipatala monga ma dokotala muzipatala za m’maboma mdziko muno iwowa akafika pamalopa m’malo mogwira ntchito yawo amapatsidwanso ntchito monga adminstration zomwe sanaphunzire. Ndondomeko imeneyi iwathandiza kuti pamene apatsidwa maudindo osiyanasiyana azitha kuwagwira mosavuta,” anatero Kwalamasa. Dongosololi linayamba mu chaka cha 2017 m’boma la Dowa ndipo maboma a Zomba, Machinga ndi Mangochi azichitira pamodzi.",https://www.radiomaria.mw/reach-trust-ichita-kafukufuku-wa-zaumoyo/,"August 1, 2019",Izahaki Mwacha
Apempha Achitetezo Asamalowelere Ndale,"Wolemba: Sylvester Kasitomu Mkulu wa apolisi m’boma la Zomba, Deputy Commissioner Happy Mkandawire wapempha achitetezo mdziko muno kuti asamalowetse ndale mu ntchito yawo. Mkandawire amalankhula izi ku Police College mu mzindawo pa msonkhano omwe amafotokozera akuluakulu oyang’anira chitetezo chakumudzi za momwe apolisi agwilira ntchito yawo miyezi isanu ndi umodzi yapitayi. Iwo ati chiwerengero cha milandu chatsika m’bomalo kusiyana ndi milandu ya ngozi za pansewu yomwe ati yakwera kwambiri chifukwa oyendetsa galimoto ambiri amakhala ataledzera. Mwazina iye wati apolisi akuyesetsa kugwira ntchito modzipereka pofuna kuchepetsa umbava ndi umbanda m’bomalo. “Nkhani yayikulu ndi yoti tikufuna kuchepetsa milandu ya pa nsewu kaamba koti mu miyezi 6 yapitayi milandu ya umbanda ndi ina yabwera yochepa ku ofesi kwathu kuyerekeza ndi milandu ya pansewu izi zikuchitika kaamba koti madalaivala ena akumayendetsa galimoto kapena njinga zamoto ataledzera. Ndi khumbo lathu kuti miyezi ikubwerayi tichepetse milanduyi,” anatero Mkandawire. Ndipo Polankhulapo bwanamkubwa wa bomalo Emmanuel Bambe walangiza akuluakulu a chitetezo cha kumudziwa kuti apewe kulanga okha munthu amene akumuganizira kuti wapalamula mlandu ponena kuti udindo umenewu ndi wa apolisi kapena akuluakulu odziwa za malamulo. “Chachikulu ndi choti tiwazindikiritse anthu kuti akagwira mumnthu oti wapalamula mulandu azibwera naye kupolisi kuti lamulo ligwire ntchito,” anatero Bambe. Iwo anapitiriza kupempha magulu a polisi ya kumudzi ndi mafumu kuti apewe mchitidwe okambirana kumudzi milandu monga yogwiririra kudzembetsa ana ndi ina ikuluikulu poopa kubweretsa chisokonezo zomwe zingachititse kuti opalamula mulandu avulazidwe kapena kuphedwa kumene.",https://www.radiomaria.mw/apempha-achitetezo-asamalowelere-ndale/,"July 31, 2019",Izahaki Mwacha
Malawi Ikumbukira Anthu Otaya Miyoyo Mmalo Osungiramo Nyama,"Wolemba: Sylvester Kasitomu Dziko la Malawi lagwirizana ndi maiko pa dziko lonse lero pokumbukira anthu omwe adataya miyoyo yawo akugwira ntchito m’malo osungilamo nyama za ku tchile. Dziko la pansi limakumbikira tsikuli pa 31 July chaka chili chonse pofuna kupereka ulemu wapadera kwa anthu-wa. A Brighton Kumchedwa yemwe ndi mkulu wa nthambi yooona za malo osungilamo nyama zachilengedwe m’dziko muno ndipo anati tsikuli ndilofunika kwambiri kaamba koti asirikali omwe amagwira ntchito mmalo osungiramo zachilengedwe amagwira ntchito yoatamandika kwambiri maka posamalira zachilengedwezi zomwe ndi zothandiza mu mbiri komanso chuma cha dziko lino. “Tsiku limeli ndi lofunika kwambiri kuti tidzilikumbukuira kaamba koti akuthandiza pantchito zopititsa patsogolo zinthu zachilengedwezi zomwe ndi zofunika mdziko,” anatero a Kumchedwa. Iwo anpitilira kunena nkhani za chitetezo cha anthuwa kuti pomwe akugwira ntchito zosamalira nyamazi amayenera kuwapatsa zida zozitetezera monga mfuti komanso nsapato maka kwa nyama zolusa zomwe angamakumane nazo mu khalango zomwe zikusungidwirako.",https://www.radiomaria.mw/malawi-ikumbukira-anthu-otaya-miyoyo-mmalo-osungiramo-nyama/,"July 31, 2019",Izahaki Mwacha
SECAM Yapempha Maiko Alimbane Ndi Mchitidwe Wozembetsa Anthu,"Wolemba: Sylvester Kasitomu Mpingo wakatolika m’mayiko a mu Africa wapempha mayiko kuti adzipereke pa ntchito zolimbana ndi m’chitidwe wozembetsa anthu ndi kulemba ntchito ana aang’ono. Wachiwiri kwa wapampando wa bungwe la maepiskopi a mpingo wa katolika mchigawo cha kumvuma kwa Africa  ndi Madagascar la Symposium of Episcopal Comferences of Africa And Madagascar (SECAM), ambuye Thomas Luka Msusa anena izi mu zolankhula zawo ku msonkhano umene ma episkopi a mchigawochi analinawo mdziko la Uganda. Msonkhano-wu unayamba pa 21 ndipo watha pa 28 July 2019. Pamenepa Ambuye Msusa afotokozera atolankhani a Vatican  Radio kuti mchitidwe wozembetsa anthu ndi kugwilitsa ntchito ana ang’ono ndi nkhanza zina zomwe akukomana nazo, wakula kwambiri m’mayikowa kotero mayiko sakuyenera kungokhala chete koma kuonetsetsa kuti akuyika mfundo zabwino zotetedza anthu ku m’chitidweu.",https://www.radiomaria.mw/secam-yapempha-maiko-alimbane-ndi-mchitidwe-wozembetsa-anthu/,"July 31, 2019",Izahaki Mwacha
Anthu Okhudzidwa Achita Ziwonetsero ku Makanjira,"Wolemba: Thokozani Chapola Gulu lina la anthu lomwe likudzitchula kuti anthu okhudzidwa a mdera la Makanjira lomwe ndi dera la kumpoto kwa boma la Mangochi anachita ziwonetsero pofuna kukakamiza phungu wa deralo Benedicto Chambo kuti afotokoze bwino momwe ndalama zina za deralo zinayendera. Gululi lati Chambo yemwe ndi wa chipani cha DPP anasokoneza ndalama zina zomwe zimayenera kugwiritsidwa ntchito pomanga milatho iwiri, scheme ya za ulimi komanso police unit mderalo. Padakali pano gululi kudzera mwa mtsogoleri wawo Selli Muhammad, lawopseza kuti ngati phunguyu safotokoza bwino pa nkhaniyi, amuletsa kufikanso kuderali kwa zaka zonse zisanu zomwe akhale ali pa udindowu. “Panali ndalama za CDF zoti amangire ma bridge awiri ndi ma scheme 4. Tinawapeza kuti tilankhule nawo koma anatiuza kuti ife sizikutikhudza ndipo si mbali yathu. Akapanda kufotokoza bwino timuuza kuti azikhala ku tawuni komwe amakhala komwe mpaka teremu yake izathe koma asazaonekenso kuno. Akazachita makani tizagwiritsa ntchito umunthu wathu pa iyeyo,” anatero Muhammad. Koma polankhulapo Chambo anati ziwonetserozi zikuchitika pa zifukwa za ndale ndipo wati yemwe amapikisana naye kwambiri pa chisankho chapitachi ku deralo ndi amene akukolezera ziwonetserozi. “Ine sindimagwira ndalama za CDF, nnazisiya mmanja mwa a ADC kuti aziyendetsa. Choncho akanakhala kuti ndi a ADC akunena zimenezi ndikanavomereza. Iwowo apite ku khonsolo akafufuze kaye bwino abwere ndi nkhani yomwe ali nayo umboni chifukwa nditha kukawasumira pondiyipitsira mbiri yanga. Amene akukolezera zimenezi ndi yemwe ndimapikisana naye pa chisankho chapitachi. Akanakhala kuti anthu samandikonda ku dera kwanga sibwenzi atandivoteranso teremu yachiwiri ndipo ndinapambana ndi mavoti ochuluka kwambiri,” anatero Chambo. Iye wati sali okonzeka kukumana ndi gululi kuti alifotokozere momwe ndalamazi zinayendera kaamba koti gululi lafulumira kuchita ziwonetsero lisanakambirane naye ndipo wapempha gululi kuti likumane ndi akuluakulu a khonsolo ya bomalo kuti akafufuze bwino nkhaniyi. Pa chisankho chapitachi Chambo anapambana ndi mavoti okwana 12, 277  ndipo wachiwiri wake anali Ibrahim Matola wa chipani cha PP amene anapeza mavoti okwana 5188.",https://www.radiomaria.mw/anthu-okhudzidwa-achita-ziwonetsero-ku-makanjira/,"July 31, 2019",Izahaki Mwacha
Kwaya ya Gambula Parishi Iyendera Magomero Parishi,"Wolemba: Sylvester Kasitomu Kuyenderana pakati pa makwaya a mpingo wakatolika ati ndi komwe kungathandize pa ntchito yopititsa patsogolo chipembedzo mumpingowu. Wapampando wa kwaya ya St. Josephy kuchokera kwa Gambula Parish mu Archidayosizi ya Blantyre a Harry Nthala ndi omwe anena izi pa ulendo wawo wokachedzerana ndi kwaya ya St. Patricks ku Magomelo Parish mu Dayosizi ya Zomba. Mwazina iwo ati makwaya ali ndi udindo waukulu maka pokometsa komanso kupititsa patsogolo chipembedzo cha mpingowu. Mwazina anthala anati ulendo wawo aphunzira zambiri monga njira za mmene angaeyendetsere kwaya yyawo monga kukonga komiti ya padera ya akhristu yotchedwa trustees comitee. “Pamene tikuchezerana sitimakhala tingoimba kokhakomanso timakhala tikudziwana komanso kuphunzitsana mfundo za memene tingapititsile patsogolo chipembezo kudzera mukuimba ndi zina,” anatero Nthala. Ndipo polankhulapo mlembi wa kwaya ya st. joseph yochokera ku magomelo mu dayosizi ya Zomba mayi Olive Matola William anati kubwera kwa anzawowa aphunzira zambili monga mmene angapititsile chipembedzo patsogolo kudzera mukuimba ndi zina. “Tikamayenderana sitimangophunzitsana kuimba kokha komanso timapezerapo mwayi odziwa madera komanso zikhalidwe za anzathu,” anatero mayi Matola. kwaya ya St. Josephy ndi yomwe inatsogolera ndi nyimbo pa nsembe ya ukaristiya ya patsikuli.",https://www.radiomaria.mw/kwaya-ya-gambula-parishi-iyendera-magomero-parishi/,"July 29, 2019",Izahaki Mwacha
Matenda Osapatsirana Akuchuluka-Boma,"Wolemba: Sylvester Kasitomu Boma kudzera muunduna wa zaumoyo lati pofika mchaka cha 2025 anthu ambiri mdziko muno azakhala atakhudzidwa ndi matenda monga kuthamanga kwa magazi ndi shuga kuposa matenda opatsirana monga a Edzi. Mkulu othandizira kuyendetsa zipatala ku matenda asapatsirana mdziko muno ku undunawu a Hestings Chigalu Chiumia ndiwo ayankhula izi mboma la zomba pomwe amafotokozera akuluakulu aboma la zomba za matenda amgonagona osapatsirana-wa. Mwazina a Chiumia alangiza anthu kuti apewe kusuta fodya ndi kuledzara alimbikitse kudya zakudya zamagulu komanso kuchita masewera olimbitsa thupi zomwe ndizothandiza kuti asadwale matendawa. Mwazina iwo anati anthu ambiri ngati sasata njira zoyenera pakayendetsedwe kwa moyo wawo azadwala matendawa kuposa amene azapezeke ndi matenda opatsilana monga edzi malungo ndi zina. “Tikamafika mu chaka cha 2025 anthu ambili azakhala atadwala matendawa kaamba koti anthu masiku ano akukonda kudya zakudya za nyama chipisi cha pachiwaya ndi zina zomwe zingapangitse kuti chiwerengero cha mafuta amthupi chikwere ndikuamba kudwala matendawa,” anatero a Chiumia. Mwazina iye wapepha anthu kuti apewe kudya zakudya zomwe zingakoledzere kukwera kwa chiwerengero cha mafuta mthupi komanso kukonda kuchita masewera  kafukufuku anasonyeza kuti muchaka cha 2009 anthu odwala matendawa anali 33 pa hundred aliwonse odwala matenda a bp ndipo 6 pa hundred aliwonse odwala matensda a shuga ndipo mu chaka cha 2016 chinafika kufika pa 19 pa hundred aliwonse odwala bp ndipo atatu pa hundred aliwonse odwala shuga.",https://www.radiomaria.mw/matenda-osapatsirana-akuchuluka-boma/,"July 29, 2019",Izahaki Mwacha
"Paramount Chief Ngolongoliwa Amwalira, Ayikidwa Lachitatu","Wolemba: Thokozani Chapola Mfumu yaikulu ya Alhomwe-Ngolongoliwa Mfumu yaikulu ya mtundu wa alhomwe, Paramount Chief Ngolongoliwa yamwalira. Wofalitsa nkhani ku unduna woona za maboma aang’ono ndi chitukuko cha madera akumudzi Mulhabase Mughogho watsimikiza za nkhaniyi polankhula ndi Radio Maria Malawi. Iye wati mfumuyi yamwalira lamulungu pa 28 July 2019 ku chipatala cha Mwayiwathu mu mzinda wa Blantyre atadwala kwa nthawi yaitali. Mwambo woyika mmanda thjupi la malemu Ngolongoliwauchitika lachitatu pa 31 July 2019 ku likulu la ufumuwu ku Mtundawosema m’boma la Thyolo kuyambira nthawi ya 12 koloko masana. Thupi la malemu Paramount Chief Ngolongoliwa lili mu bokosi Padakali pano mtsogoleri wa dziko lino Peter Mutharika walamula kuti mwambowu udzakhale mwambo wa boma ndi udzalandire ulemu wa asilikali a nkhondo a dziko lino. Malinga ndi a Mughogho, mtsogoleri wa dziko linoyu akakhala nawo pa mwambowu.",https://www.radiomaria.mw/paramount-chief-ngolongoliwa-amwalira-ayikidwa-lachitatu/,"July 29, 2019",Izahaki Mwacha
Abwenzi  Ayamikira Dongosolo la Mariatona,"Wolemba Richard Makombe Abwenzi a Radio Maria Malawi ati ndi okhutira ndi momwe  nyengo ya Mariatona yayendera chaka chino. Mariatona ndi nyengo imene Radio Maria imakonza chaka chilichonse pofuna kupeza thandizo loyendetsera ntchito za wayilesiyi komanso kubwenza ngongole zomwe wayilesiyi ili nazo. Ena mwa abwenzi a wailesiyi ku mwambo wotsekera Mariatona ku Dedza Wapampando wa Abwenzi a Radio Maria mu dayosizi ya Blantyre a James Ngombe awuza Radio Maria Malawi kuti kuyambira pomwe Mariatona inayamba mwezi wa May akhala akutsatira bwino mwa chidwi ndipo ndi osangalala kuti zinthu zayenda bwino mpaka kufikira kumapeto pomwe nyengo ya Mariatona yatsekedwa. A Ngomba ati ngakhale panali zovuta zina monga kusowa kwa mabuku olembapo mmene munthu waperekera thandizo lake anthu ambiri ayesetsa kuthandiza wayilesiyi. “Ndipemphe kwa akuluakulu kuti ayesetse kuti mabuku olemberapo maina a anthu omwe apereka thandizo lawo ku wayilesiyi azifikira anthu aku midzi komwe nawo azithandiza wayilesiyi,” anatero a Ngomba. A Ngomba apempha akhristu komanso antu kuti apitilize kuthandiza wayilesiyi ngakhale Mariatona yatsekedwa pa 27 July 2019. Poyankhulapo wapa mpando wa Abwenzi a Radio Maria mu dayosizi ya Dedza mayi Elina Tcheza wati iwo ndiokondwa kuti zomwe anakonza kuti zichitike potsekera Mariatona zachitika ndipo zayenda bwino. “Ndithokoze onse omwe anatengapo mbali poonesetsa kuti Mariatona wa chaka chino akhale wapamwamba”anatero a Tcheza. A Tcheza ati ngakhale panali zovuta zina komabe zambiri zayenda bwino Kamba koti anthu ambiri athandiza ndi katundu osiyansiyana. Mariatona inatsegulidwa pa 4 May ku Zomba Cathedral ndipo yatskedwa ku Mtendere Parish mu dayosizi ya Dedza.",https://www.radiomaria.mw/abwenzi-ayamikira-dongosolo-la-mariatona/,"July 29, 2019",Izahaki Mwacha
Parishi ya Kausi Ichita Chaka cha Nkhoswe Yake,"Wolemba: Sylvester Kasitomu Akhristu a muparish ya kausi mu dayosizi ya mangochi awapempha kuti akhale achikondi monga nkhoswe zawo Anna ndi Joakimu woyera amaonetsa ali pansi pano. Vicar general wa dayosiziyi bambo Frank Chingale ndi omwe anena izi pambuyo pa mwambo wamisa yokumbukura nkhoswe za parishiyi zomwe ndi Ana ndi Joakimu woyera. Iwo ati Anna ndi Joackim woyera anali banja la chikondi ndi loopa mulungu kotero akhristu mu parishiyi nawonso akuyenera kuonetsa chikondi pakati pawo. “Monga nkhoswe za parishi yanu zinali zachikondi inunso muonetse chikondi pakati panu pokonda kuthandizana komanso kupephererana. Mwapadera ndithokoze akhristu nonse amene mwatenga nawo gawo pamwambowu kuti uchitike ena mwaika ndalama ena mapemphero amene ndipempha mulungu odziwa kupereka awonjezere pomwe mwachotsa,” anatero bambo Chingale. Mwazina bambowa anati pamene akkhristu asonkhana pa miyambo ngati iyi zimasonyeza umodzi ndi ubale omwe ulipo pakati pawo. Mpingo wakatolika umakondwererea Anna ndi Joakimu woyera pa 26 july chaka chilichonse lomwe chaka linali lachisanu lapitali ndipo parishiyi yachita chakachi la mulungu pa 28 July 2019.",https://www.radiomaria.mw/parishi-ya-kausi-ichita-chaka-cha-nkhoswe-yake/,"July 28, 2019",Izahaki Mwacha
Sukulu ya Mkombaphala Ikufewetsa Ntchito ya Aphunzitsi,"Wolemba: Sylvster Kasitomu Kutumiza ana ku sukulu za mkombapahala ati kukuchepetsa ntchito ya aphunzitsi pomwe apita ku sukulu za primary. Mlangizi wa aphunzitsi amsukulu za primary mu zone ya Chimwala mboma la Mangochi mayi Nancy Ndazamo ndi omwe anena izi powuza mtolankhani wathu. Iwo ati ndi khumbo lawo kuti sukulu iliyonse ya pulaimale ikhale ndi sukulu ya mkombaphala komwe ana angaphunzireko mmene angulumikizirane ndi aphunzitsi zomwe zikuchititsa anawa kuti akapita ku primary azikachita bwino. Mwazina mayi Ndazamo  apempha makolo kuti azipititsa ana awo ku sukulu za mkomba phala kuti azakhale ana anzeru pomwe apita ku primary. “Ana omwe akuchokera ku sukulu za mkombaphala akuthandiza kwambiri pa tchito yophunzitsa maka ife aphunzitsi a ku primale kaamba koti amakhala kuti pamene akukayamba sukulu akudziwa kupinda chilembo zomwe zimachititsa kuti aphunzitsiwa asakhale ndi ntchito yomudziwitsa kugwira kwa pensulo,” anatero mayi Ndazamo. Malinga ndi mkulu wa zamaphunziroyu, madera ambiri mdziko muno amkumana ndi vuto la kusowa kwa sukulu za mkomba phala kaamba kosowa thandizo loti athe kusamalira anawa.",https://www.radiomaria.mw/sukulu-ya-mkombaphala-ikufewetsa-ntchito-ya-aphunzitsi/,"July 28, 2019",Izahaki Mwacha
Radio Maria Itsekera Nyengo ya Mariatona,Wolemba: Richard Makombe A Director a Radio Maria Malawi  Bambo Joseph Kimu ati wayilesiyi ikukwanitsa kufalitsa uthenga wabwino wa yesu khristu ngakhale ili ndi ngongole zoposa 50 million kwacha. Bambo Joseph Kimu amayankhula izi pa mwambo wa nsembe ya ukaristia otsekera nyengo ya Mariatona omwe unachitikira ku Mtendere Parish mu dayosizi ya Dedza. Bambo Kimu ati ndiokondwa kuti anthu ambiri amamvera wayilesiyi kuphatikizapo anthu omwe si a mpingo wa katolika zomwe anati ndi chisonyezo kuti zikulimbikitsa anthu kukonda kupemphera. Anali mlendo wolemekezeka pa mwambowo- a Bonga ndi akazi awo “Pali anthu ena ambiri omwe amathandiza wayilesiyi omwe ndi a mipingo ina ndipo izi zapangitsa kuti Radio Maria ikhale ikufalitsa uthenga wabwino wa yesu khristu kuyambira pomwe inatsegulidwa zaka 20 zapitazo”anatero Bambo Kimu. Bambo Kimu anapitiliza kupemph anthu onse akufuna kwabwino komanso akhristu kuti apitilize kuthandiza  komanso kuyikonda wayilesiyi kuti izikwaniritsa  cholinga chake chofalitsa uthenga wabwino kwa anthu ambiri. “Ndikupempheni kuti mupitilize kupemphelera Radio Maria komanso muzikonda kugwiritsa ntchito wayilesiyi mu zochitika zanu kuti uthenga wa mulungu upilire kufalikira ponseponse”anapitiliza motero Bambo Kimu. Bambo Kimu anati “Ndikudziwa kuti muli ndi mavuto a zachuma pano pa Parish komanso mmanyumba mwanu koma munaona kuti nkofunika kuti muthandize Radio Maria ndithokoze kuti mwaonetsa chikondi chomwe muli nacho ku wayilesiyi” Mmawu awo Monsignor John Chithonje anati akuthokoza a Director a wayilesiyi kamba kosankha kudzachitira mwambo otsekera Mariatona ku dayosizi ya Dedza zomwe ati zikusonyeza ubale wabwino omwe ulipo pakati pa dayosiyi yi ndi Radio Maria Malawi. “Dayosizi ino ndiyokonzeka kuthandiza Radio Maria nthawi ina iliyonse ndipo timayesetsa kuthandiza kuti ntchito zake zipitilire kupita patsogolo” anateroMonsignor Chithonje. Monsignor Chithonje anathokoza kwambiri akhristu a Parishi yi kamba kotenga gawo pothandiza wayilesiyi zomwe anati zaonetsa ubale omwe ulipo ndi wayilesiyi komanso kuti amayikonda Radio Maria. “Ntchito yomwe Radio Maria ikugwira yathandiziranso kuti ubale wathu ndi akhristu a mdziko la Mozambique ukhale opambana komanso wamphamvundipo zaonetseratu kuti akhristuwa amakonda kumvera wayilesiyi”anatero Monsignor Chithonje Nyengo ya Mariatona inatsegulidwa ku Sacred Heart Zomba Cathedral ku Zomba dayosizi pa 4 May ndipo yatsekedwa pa 27 July 2019 ku Mtendere Parish mu dayosizi ya Dedza. Pa mwambowu ndalama zokwana 1 million six hundred and fifty  9 hundred forty kwacha ndi zomwe zinapezeka ndipo mlendo olemekezeka pa mwambowu anali a Mike Bonga omwe  anapereka cheke cha ndalama zokwana 5 hundred thousad kwacha.,https://www.radiomaria.mw/radio-maria-itsekera-nyengo-ya-mariatona/,"July 28, 2019",Izahaki Mwacha
MEC Ikupitilira Kutolera Maumboni Ake,"Wolemba: Glory Kondowe Bungwe loyang’anira zisakho m’ziko muno la  Malawi Electoral Commission (MEC) lati likupitilirabe ndi ntchito yake yotolera maumboni ku madera komwe maumboniwa sanateledwe potsatira chigamulo cha khoti chomwe chinaperekedwa lachinayi lapitali ku Lilongwe. Mwafulirwa: Ikamatha nthawi yomwe atipatasa tikhala titamaliza kutolera maumboni athu M’neneli wa bungwe-li a Sangwani Mwafulira anena izi pofotokozera Radio Maria Malawi.  Mwazina  a Mwafulirwa ati khoti linapereka masiku asanu oti bugweli litolele maumboni ake, choncho pasapezeke zina zosokoneza bungweli pa ntchitoyi. Iwo anatiso abungwe la MEC layamba kale tchito yoyendera madera ndi kukumana ndima officers  a maboma omwe anatsala ndipo ati ena awayimbira telephone kuti azakumane ndi ma lawyer m’malo ena ndipo ati pasapezeke wina wozasokoneza kaamba koti aliyense wochita izi azapalamula mlandu ndipo iwo atsimikiza kuti kutha kwa masiku asanu akhara atatsiriza ntchito yawo yotolera maumboniyi.",https://www.radiomaria.mw/mec-ikupitilira-kutolera-maumboni-ake/,"July 26, 2019",Izahaki Mwacha
Akaidi  Awiri Athawa Kundende ya Zomba,Wolemba: Glory Kondowe Akaidi awiri omwe anapalamula mulandu othyola mnyumba athawa usiku wa lachitatu kundende ya Zomba. Wofalitsa nkhani za ndende mdziko muno Assistant Superintendent Chimwemwe Shawa watsimikiza za nkhaniyi polankhula ndi Radio Maria Malawi. Shawa wati akaidiwa ndi Jones Chikweza komanso Bright Mterera onsewa anapalamula mulandu wakuba pothyola nyumba. Mwazina A Shawa apempha anthu omwe angawone akayidiwa kuti akanene ku polisi yomwe ali nayo pafupi. Poyankhulapo a Shawa ati sakudziwa chomwe chinachititsa kuti  akaidiwa athawe. Iwo ati Chikweza anapalamulako mlandu wakuba mowopseza komanso a Bright Mterera womwe anapalamula mlandu wakuswa nyumba zomwe zimapeleka chiwopsezo kwa anthu ena ndipo iwo ati akupempha ngati angawone anthuwa akapeleke lipoti ku polisi.,https://www.radiomaria.mw/akaidi-awiri-athawa-kundende-ya-zomba/,"July 26, 2019",Izahaki Mwacha
Papa Alamula Mabishop Akumane ndi President wa Syria,"Wolemba: Thokozani Chapola M’tsogoleri wa mpingo wakatolika pa dziko lonse wapempha atsogoleri a mpingowu m’dziko la Syria kuti akumane ndi mtsogoleri wa dzikolo ndi kukambirana naye kuti athandize pothetsa nkhondo ya pachiweniweni yomwe ikupitilira kusokoneza bata ndi mtendere umene anthu akhala ali nawo mdzikomo. Papa wanena izi potsatira kukula kwa za mtopola zomwe anthu akupitilira kuchitirana potsatira zipolowe za ndale zomwe zikupitilira kuchitika m’dzikomo ati pofuna kukakamiza m’tsogoleri wa dzikolo Bashar kuti atule pansi udindo wawo. Anthu ndi magulu osakondwa ndi ulamuliro wa m’tsogoleri-yu anayamba kuchita izi kuyambira mchaka cha 2011 zomwe zachititsa kuti anthu ambiri ataye miyoyo yawo ndipo ena anathawa mdzikomo kamba ka nkhondo yapachiwenweni yomwe inabuka m’dzikomo. Malingana ndi malipoti, ambiri mwa anthu omwe akhudzidwa kwambiri ndi khondo-yi ndi akhristu omwe chiwerengero chawo ndi chochepa kwambiri poyerekeza ndi momwe anthu otsatira chipembedzo cha chisilamu alili mdzikomo.",https://www.radiomaria.mw/papa-alamula-mabishop-akumane-ndi-president-wa-syria/,"July 26, 2019",Izahaki Mwacha
Mwambo wa Tsiku Lofalitsa Mauthenga mu Mpingo Ukachitikira ku Chikwawa,"Wolemba: Glory Kondowe Mpingo wakatolika m’dziko muno wati ndi wokhutira ndi mutu umene mtsogoleri wa mpingo wakatolika pa dziko lonse Papa Francisko wapereka kuti mpingo-wu ugwilitse ntchito pa tsiku lokumbukira za kufalitsa mawu ndi mauthenga(Communication Sunday) chaka chino. Mkulu wa kuofesi yoona zofalitsa mauthenga ku likulu la mpingo wakatolika m’dziko muno ku Episcopal Comference of Malawi (ECM), bambo Godino Phokoso anena izi pofotokozera mtolankhani wathu za momwe mpingo-wu wakonzekelera tsikuli chaka chino. Iwo ati chaka chino mpingo wakatolika pa dziko lonse, wakonza zoti akhristu a mpingowu azindikire za udindo wawo wogwilitsa ntchito njira zolumikizilana za makono monga lamya za m’manja, ndi cholinga choti zisakhale zida zothetsera maubale abwino omwe akhala alipo njirazi zisanafike. Mwachizolowezi chaka ndi chaka kumakhala mwambo woganizira tsiku lozafalitsa mauthenga lomwe limatchedwa Communication Sunday mu mpingo wakatolika udzachitika lamulungu pa 28 July 2019. Malingana ndi Phokoso chaka chino mwambuwu ukachitika mu dayosizi ya Chikwawa ku parish ya Nchalo  ndipo misayi akatsogolere ndi Ambuye Peter Musikuwa wochokera mu dayosizi yomweyo ya Chikwawa  komweso kukakhare ma communication officers onse, ma director ama wailesi achikatolika ndi atolankhani onse a chikatolika.",https://www.radiomaria.mw/mwambo-wa-tsiku-lofalitsa-mauthenga-mu-mpingo-ukachitikira-ku-chikwawa/,"July 25, 2019",Izahaki Mwacha
St. Tereza Nursery School Iyendera Radio Maria Malawi,"Wolemba Richard Makombe Mkulu oyendetsa ntchito za sukulu ya mkombaphala ya St. Tereza m’boma la Ntcheu wati akhristu mdziko muno akuyenera kutengapo mbali pothandiza Radio Maria Malawi kuti idzigwira bwino ntchito zake zofalitsa uthenga wabwino wa Yesu Khristu. Sister Mphatso Raphael amayankhula izi pomwe anatsogolera gulu la ana ophunzira ku sukulu ya mkombaphala ya St. Tereza kuchokera ku Ganya Parish kudzayendera ku likulu la wayilesi ku Mangochi. Sister Raphael anati ndi okhutira ndi momwe wayilesiyi ikugwilira ntchito zake ndipo wati ali ndi chiyembekezo kuti ana omwe anabwera nawo kudzaona wayilesiyi aphunzira zambiri za momwe wayilesiyi imagwilira ntchito zake. “Chidwi chathu chinali chodzawaonetsa ana wa momwe wayilesiyi imagwilira ntchito zake kuti akamakula akhale ndi chidwi chodzagwira ntchito monga ya utolankhani kapena aulutsi mwazina,”anatero Sister Raphael. Iwo anati ndibwino kuphunzitsa anawa kuti akamakula athe kusankha luso lomwe lingadzawathandize mtsogolo kuti adzakhale atsogoleri odalilika. “Ndipezerepo mwayi opempha anthu kuti azithandiza Radio Maria poti imadalira thandizo kuti ipitilize kufalitsa uthenga wabwino ndi kusintha miyoyo ya anthu ambiri omwe amamvera wayilesiyi,”anatero Sister Raphael. Sister Raphael analimbikitsa onse omwe amathandiza wayilesiyi kuti apitilize kutero kamba koti wayilesiyi imasowa zambiri pogwira ntchito zake za tsiku ndi tsiku. Sukuluyi yathandiza Radio Maria Malawi ndi ndalama zokwana15, 000 kwacha kuti zithandize kuyendetsa ntchito za wayilesiyi. Sukulu ya St. Tereza imapezeka ku St. Anne church ku Ganya Parish mu dayosizi ya Dedza ndipo inayamba mchaka cha 2001.",https://www.radiomaria.mw/st-tereza-nursery-school-iyendera-radio-maria-malawi/,"July 25, 2019",Izahaki Mwacha
Sukulu za Mkombaphala Zikukweza Maphunziro-Social Welfare,"Wolemba Sylvester kasitomu Kutumiza ana ku sukulu za mkombaphala ati ndi kofunika kwambiri kaamba koti kumathandiza ana kuti akhale ndi nzeru pamene akupita ku sukulu za pulaimale. Mmodzi mwa akulu akulu mu office ya zosamalira anthu mboma la zomba ya Zomba District Social Welfare  a Stellah Kunje ndi omwe anena izi pa mwambo wotsekera sukulu za mkombaphala zisanu ndi zitatu 8 zomwe zimayang’aniridwa ndi bungwe la Partners In Action For Development PASD kwa group village headman Mtogolo mdera la mfumu yayikulu Malemia mboma la Zomba. A Kunje apempha mabungwe omwe akufuna kuyambitsa school za mkombaphala mbomali kuti afike ku Offesiyi kuti akalandile maphunziro ammene angaphunzitsire anawa. “Tipemphe anthu akufuna kwabwino omwe akufuna kuyambitsa masukuluwa mboma lino kuti abwere ku maofesi athu kuti azalandile maphunzoro ammene angaphunzitsire anawa koposa posa tithokoze bungwe la pasd kaamba kokhala patsogolo kuthandiza sukulu za mmera mpoyamba,” anatero a Kunje. Polankhulapo mkulu wa bungwe la Partners Action For Sustainable Development Amos  Chiyenda anati ndi wokhutiora ndi momwe ntchito yophunzitsira anawa yayendera mu chakachi mderali. Mwazina iwo apempha makolo kuti apititse ku sukulu za pulaimale ana omwe amaliza mapunziro awo mmasukulu amkomba pahala wa kuti akapilize maphunziro awo ana omwe alandila ma satificate ndipo akuyembekezeka kukayamaba sukulu za pulaimale mu teremu yoyamba yomwe ikudzayi ndi 130 ochokera msukuluzi.",https://www.radiomaria.mw/sukulu-za-mkombaphala-zikukweza-maphunziro-social-welfare/,"July 25, 2019",Izahaki Mwacha
Kingstone AlonjezaKusinthaMiyoyoyaAnthu aMdera Lake,"Wolemba Richard Makombe Alonjeza kutukula dera lake- Kingstone Phungu wadera la pakati m’boma la Mangochi , Victoria Kingstone wati ali ndi chidwi chotukula boma la Mangochi komanso kupititsa patsogolo miyoyo ya anthu a m’derali. MayiKingstoneamayankhulaizi pa bwalo la sukuluyaMilambem’bomali pa msonkhanoomweanachititsalamulunguwomwecholingachakechinalikuthokozaanthupowavotera pa udindowu. Mwazina a KingstoneatiayesetsakukonzamisewumongawaMangochiKatemakomansokukonzasukuluzam’deralipofunakuonesetsakutiwakwaniritsalonjezo lake lomweanalonjezaanthu a m’dera-li pa nthawiyomweamachititsamisonkhanoyokopawanthu. “Ndiyesetsa kuthana ndi vuto la njala lomwe anthu am’derali akukumana nalo”.anatero a Kingstone. A Kingstone anati cholinga cha msonkhano ndikufuna kucheza ndi anthu a mderali ndipo aalonjeza kuti ayendera madera onse pofuna kuwathokoza powasankha  pa udindo wawo ngati phungu wa derali. “Ndikufuna kuti nditukule miyoyo ya amayi a mdera lino ndipo kuyambira mwezi uno ndiyamba kuwapatsa theka la ndalama zomwe ndimalandira pa mwezi kuti ayambe kuchita bizinsi”anatero a Kingstone. Pa msonkhano panali mafumu komanso phungu wa ku mwera chaku mmawa kwa Mangochi Mayi Francisca Masamba anali nawo.",https://www.radiomaria.mw/kingstone-alonjezakusinthamiyoyoyaanthu-amdera-lake/,"July 24, 2019",Izahaki Mwacha
RAC Iphunzitsa Mafumu Ntchito Yolimbana ndi Nkhanza,"Wolemba Richard Makombe Bungwe lomenyera ufulu  wa anthu  mdziko muno la Rights Advice Center (RAC) m’boma la Mangochi lapempha mafumu ndi adindo a zipembedzo zosiyanasiyana  kuti adzipereke pa ntchito yolimbana ndi nkhanza zomwe anthu akupitilira kukomana nazo m’bomalo. Mkulu woyendetsa ntchito za bungweli a Madalitso Masache anati anachiona chanzeru kuti aphunzitse ma fumuwa chifukwa ndi amene amakhala ndi anthu choncho ndi amene amakumana ndi nkhani zokhudza nkhanza kwambiri. “Tili ndi chidwi kuonesetsa kuti mafumuwa aphunzitsidwa bwino nkhani zokhudza khanza kuti azitha kuthana ndi mavuto okhudza nkhanza pamene zachitika ku  adera kwawo. Maphunzirowa omwe anali a tsiku limodzi  anabwereta pamodzi mafumu ochokera mmadera amene bungweli likugwiramo ntchito zake omwe ndi a Chimwala, Mponda , Jalasi ndi Nankumba. Cholinga cha maphunziro-wo chinali kuwazindikilitsa luso la momwe angathandizire pa ntchito zolimbana ndi nkhanza zochitika m’madera mwawo. Mwa zina adindowa anawazindikilisanso za mchitidwe wozembetsa anthu wotchedwa Trafficking In Person (TIP) ndi njira zothanilana ndi mchitidweu. Mmmawu ake mmodzi mwa mafumu omwe anachita nawo maphunzirowo  Group Village Headman Changamire a mdera la mfumu yayikulu Chimwala mbomalo, anathokoza bungwe-li kamba kowakonzera maphunzirowo. “Tiyamike kambiri poti taphunzirazi  zitithandiza kuti tizitha kuweluza bwino milandu yokhudza nkhana zomwe zimakonda kuchitika pakati pa amayi ndi ana ku madela komwe tikuchokera.”anatero Group Village Changamile. Maphunzirowo anachitika ndi thandizo lochokera ku bungwe la Norwegian Church Aid (NCA).",https://www.radiomaria.mw/rac-iphunzitsa-mafumu-ntchito-yolimbana-ndi-nkhanza/,"July 24, 2019",Izahaki Mwacha
Wachitetezo wa Nkhalango ya Dzalanyama Waphedwa,Wolemba Sylvester Kasitomu Apolisi ku Dedza akusakasaka munthu wina amene wapha mmodzi mwa otetedza nyama ndi nkhalango ya ku malo a boma la Dzalanyama m’bomalo. Mbali imodzi ya nkhalango ya Dzalanyama Ofalitsa nkhani za a polisi m’bomalo Cassim Manda watsikimiza za nkhani-yi ndipo wati izi zinachitika pa 20 mwezi uno pomwe malemu-yi Widson Samuel ndi otumikira ena mu nkhalango-yi amagwira ntchito zawo potetedza zachilengedwe zopezeka mu nkhalango-yi. A Manda ati malemuyi anafera mu nkhalango-yi pa nthawi imene amalimbana ndi anthu omwe anakumana nawo akuotcha makala mu nkhalango yotetezedwa-yi. Padakalipano apolisi akhadzikitsa ntchito yosakasaka anthu omwe anachitira zaupandu povulaza ndi kupha malemu-yi. A Widson Samuel anali ochokera m’mudzi mwa Lodzani m’dera la mfumu yayikulu Chilikumwendo m’boma lomwelo la Dedza.,https://www.radiomaria.mw/wachitetezo-wa-nkhalango-ya-dzalanyama-waphedwa/,"July 24, 2019",Izahaki Mwacha
Nankhumwa Apempha Mipingo Ipemphelere Bata,"Wolemba Sylvester Kasitomu Nankhumwa: Mipingo ithandize kupemphelera mtendere mdziko muno Nduna yowona za ulimi, m’thilira ndi chitukuko cha madzi yemwenso ndi wachiwiri kwa mtsogoleri wa chipani cha Democratic Progressive (DPP) mchigawo cha kumwera, Kondwani Nankhumwa wapempha atsogoleri a mipingo kuti apemphelere bata mdziko muno. Nankhumwa amalankhula izi m’boma la Chikwawa pa mwambo womwe dayosizi ya mpingo wa katolika ya Chikwawa imadzodza dikoni yohane nzondola kukhala wansembe komanso chaka cha ansembe asanu ndi m’modzi omwe akwanitsa zaka 50 komanso 25 mu utumiki. Mawu-wa akudza patangopita masiku ochepa iye atalankhulanso pa msonkhano womwe anachititsa ku Ndirande mu mzinda wa Blantyre kuti atha kutsogolera zokambirana zodzetsa mtendere pa mpungwepungwe wa ndale omwe ukuchitika mdziko muno pomwe ena akuchita ziwonetsero zosonyeza kusakondwa ndi momwe chisankho chapitachi chinayendera. “Ndipezerepo mwai wopepha atsogoleri amipingo uno komanso azipembezo zina kuti tigwirane manja popempherera dziko la malawi kuti bata ndi mtendere zipitilire monga mukudziwa kuti kuchokera pomwe bungwe loona za chisankho mdziko muno linaulutsa zotsatira za chisankho mu mwezi wamay anthu akhala akuchita zionetsero zoonetsa kusakodwa ndi ganizoli zomwe zikusokoneza ma busines ndi zina mdziko muno,” anatero Nankhumwa. Bambo Yohane Mzondola omwe ndi wansembe watsopanoyu akuyembekezeka kuyamba ntchito yake ku Chikwawa Cathedral mu dayosiziyo.",https://www.radiomaria.mw/nankhumwa-apempha-mipingo-ipemphelere-bata/,"July 24, 2019",Izahaki Mwacha
Kwelepeta Alimbikitsa Achinyamata pa Maphunziro,"Wolemba Sylvester Kasitomu  Boma lalimbikitsa achinyamata a m’dera la Zomba Malosa kuti abwelerenso ku sukulu ngati adasiyira panjira ndi cholinga choti adzakhale achinyamata odalilika mziko muno Wachiwiri kwa nduna yowona zoti palibe kusiyana pakati pa amai ndi abambo, ana komanso ulumali osiyanasiyana Grace Kwelepeta wayankhula izi ku Domasi m’boma la Zomba kwa ma magulu a achinyamata omwe amagwira ntchito zawo m’dera la Zomba Malosa. Mai Kwelepeta omwenso ndi phungu waku nyumba ya malamulo mdera la Zomba Malosa ati maguluwa amagwira ntchito yabwino monga kusamala zachilengedwe, kusamalira okalamba choncho anaona kuti ndibwino akumane nawo ndi kuwalimbikitsa pa ntchito zawo. “Zambiri zomwe achinyamatawa apempha pa mwambo uno ziri kale mmanifesito achipani chathu cha DPP koposaposa ndi thokoze achinyamatawa kaamba kogwira ntchito yotamandika posamalira zachilenge poletsa anthu kuotcha makala mu derali,” anatero Kwelepeta. Achinyamata a mu derali anakhazikitsa dongosolo loyambanso kubzala mitengo ndi cholinga chofuna kusamalira chilengedwe komanso kufuna kuthana ndi mavuto omwe amadza kaamba kakusintha kwa nyengo.",https://www.radiomaria.mw/kwelepeta-alimbikitsa-achinyamata-pa-maphunziro/,"July 24, 2019",Izahaki Mwacha
Gogo Gundaphiri ayamikira Radio Maria Malawi,"Wolemba Richard Makombe Azigogo awiri omwe anayenda nawo ulendo wa ndawala omwe Radio Maria Malawi inakonza ngati njira imodzi yofuna kupeza ndalama pa 20 July chaka chino ayamikira wayilesiyi chifukwa chofalitsa uthenga wa bwino wa Yesu Khristu kwa anthu ochuluka mdziko muno. Mmodzi mwa agogowa a Winondo Gundaphiri amayankhula izi pa mbuyo pa ulendo wa makilomita 28 pa ulendo omwe wayilesiyi inakonza ochoka ku Koche Parish kufika ku St Augustine Cathedrala loweruka pa 20 July. Agogowa anayenda nawo ulendo wa ndawalawu Iwo anati ndiokondwa ndi momwe dongosolo lonse lokhudza  ulendo linakonzedwera choncho ndiwoyamika kwa anthu onse omwe anachita po kanthu kuti znse ziyende bwino. “Ndimakonda kumvera kwambiri wayilesi yi choncho nditamva kuti yakonza ulendowu ndinachiona chanzeru kuti ndikhale nawo ndikuyithandiza kupeza ndalama kuti ipitire kugwira ntchito yake yofalitsa uthenga wabwino wa yesu khristu”anatero a Gundaphiri. A Gundaphiri anati nthawi zonse akamamvera wayilesiyi amakhala osangalala chifukwa mapologalamu ake ndiosangalatsa ku moyo wa uzimu makamaka pologalamu ya ulaliki imawasuntha kwambiri. Poyankhulapo ku mbali yawo a Eric Zulu omwe anali nawo pa ulendowu pamodzindi akazi awo mayi Mary Zulu anati  ndiokondwa kuti akwanitsa kuyenda ulendo onse ndipo anati akwaniritsa zomwe mtima wawo umafguna kutenga nawo mbali pothandiza Radio Maria. “Linali khumbo langa kuti ndizitenga nawo mbali pothandiza Radio Maria pomwe ikufuna kupeza thandizo la ndalama zothandizira kuyendetsa ntchito zake.” A Zulu anati, “Ulendo unali osangalatsa chifukwa timavina komanso pomwe anthu amapereka ndalama zimaonetsa kuti cholinga cha ulendowu chikukwaniritsidwa.” Kingstone kupereka cheke kwa a Levi Pherani Ndalama zokwana 4 hundred and five ,five kwacha ndi zomwe zinatoleledwa pa ulendo kuphatikiza  cheque cha ndalama zokwana 100 thousand kwacha chomwe anapereka ndi mlendo olemekeza pa mwambowu mayi Victoria Kingstone.",https://www.radiomaria.mw/gogo-gundaphiri-ayamikira-radio-maria-malawi/,"July 23, 2019",Izahaki Mwacha
BomaLayamba Project YomangaMilathoM’boma la Mangochi,"By Glory Kondowe Ngati njira imodzi yofuna kutukula dziko lino boma layamba ntchito zake zachitukuko yomanga milatho ya mmisewu yomwe sili mu kaundula wa boma, tchito yomwe ndi ya ndalama zosachepera 3 billion kwacha. Jooma: Taika ndalama zokwana 3 billion kwacha zogwilira ntchitoyi Ndunayoonazamtengatengandizomangamanga Ralph Joomawanenaizim’boma la Mangochipomweneamatsegulirantchitoyomangamilathoitatum’bomalomaderaawiriosiyana; umodzikuChilipamdera la kumwerachakuzambwekwaboma la MangochikomansomilathoinaiwirikuNamweramdera la MangochiMasongola. Malingandi A Joomaunduna wake wapeza kale milathumakumiatatuyotiikonzedwem’mabomaonse a dzikolinondipontchitoikhalaitathapakutha pa miyeziinayiikudzayi. “Tachionachanzerukutitikonzeminseuyomweinawonongekapakadalipanomamidziosiyanasiyanaifewongatiawudunayazamtengatengandizomangamangatatengandalamazapaderazotizitithandizirakumangaminsewukutitisamadikirekutiiwonongekeayizomwemabungweang’onoang’onomonga a CDF zikanalepherakukwanitsa. Pakadalipanotikumangamilathoyatsopanoyolimbayomangidwandisimentimamidziomweakuvutikamayendedweawoosatikumangoganizilaminseuikuluikuliyokhaayi. Tatengandalamazopitilila 3 billion  zomwetikufunakutizitithandizirekukodzaminseuyakumudzi. Bomalawonetsachidwimaderaamidziomweanthuakuvutikamayendedweawokutitsopanoaziyendamosavutikapakalipanotikodzamilathoyokwana 30 maderaonseadzikomunozomwezititengerendalamazambirikutitiyikodzemwalusondimolimba,” anatero a Jooma. M’mawuakephungu wad era la MangochiMasongola Ishmael Grant wayamikirabomakaambakachitukukochizomwewatizakwaniritsaenamwamalonjezoakeomweamkachitanthawiyokopaanthukutiamuvotere pa udindowu. Iyewatindiwokondwandikuzachitiraumboni pa chitukukochomweundunawazomangamangandizamtengatengayawachitirapowamangiramilathoitatumudera lake mudziwansombazomwezichititsekupititsamaphunziropatsogolo Kamba kotianasazivitikakupitakusululunyemgoyadzinja.Iwopowonjezerapoatimlathowusupinduliraderalawolokhaayikomasomidziinayoyandikirananayondipoatiiwondiwokondwandimwayiomwewawagwera mu deralawo.",https://www.radiomaria.mw/bomalayamba-project-yomangamilathomboma-la-mangochi/,"July 23, 2019",Izahaki Mwacha
MRA Yakhazikitsa Nambala Yaulere Yolumikizana ndi Makasitomala Ake,"Wolemba Richard Makombe Bungwe lotolera misonkho la Malawi Revenue Authority (MRA) lakhazikitsa  nambala yaulere yomwe cholinga chake ndi kufuna kulumikizana ndi makasitomala ake pa nkhani zokhudza misonkho. Kapoloma: Makasitomala athu samavutika tsopano Mkulu oyanganira zofalitsa nkhani a Steven Kapoloma amayankhula izi pa msonkhano wa atolankhani omwe bungweli linachititsa lolemba ku likulu la ofesi zawo mu mzinda wa Blantyre. “Cholinga ndikuti anthu azifunsa nkhani zonse zokhudza misonkho komanso mafunso ena omwe anthu angakhale nawo okhudza bungwe la MRA,” anatero a Kapoloma. A Kapoloma ati kukhazikitsidwa ka nambalayi kuchepetsa ena mwa mavuto omwe anthu akhala akukumana nawo pa nthawi yomwe amafuna kupereka msonkho komanso pomwe amafuna kudziwa zambiri zokhudza bungweli. A Kapoloma ati anthu akuyenera kuyimba nambala ya 672 mwaulere ndipo azitha kufunsa mafunso ena alionse okhudza misonkho  kuyambira nthawi ya 7:30 m’mawa mpaka 5 koloko madzulo. ‘’Kubwera kwa nambala imeneyi kuthandiza kudziwitsa anthu nkhani yokhudza misonkho mwachangu komanso molondola,” anatero a Kapoloma. A Kapoloma ati izi zichepetsa kuti anthu asamayende kutsatira komwe kuli ma ofesi awo koma atha kungoyimba nambala imeneyi kuti afunse zomwe akufuna kudziwa zokhudza msonkho.",https://www.radiomaria.mw/mra-yakhazikitsa-nambala-yaulere-yolumikizana-ndi-makasitomala-ake/,"July 23, 2019",Izahaki Mwacha
A Chiwembu Abera Munthu 2 Million Kwacha,"Wolemba Richard Makombe Apolisi m’boma la Nsanje ati akusakasaka anthu ena omwe achita chiwembu povulaza bambo wina wa zaka 60 ndi kumubera ndalama zokwana 2 milliopn kwacha m’bomalo. Malinga ndi ofalitsa nkhani za polisi m’bomali Sergeant Pilirani Kondwani, bamboyu ndi Dominic Nyabenda ochokera mdziko la Rwanda ndipo amachita malonda m’bomali. A Kondwani ati anthu a chiwembuwa anamanga a Nyabenda ndi zingwe komanso kuwavulaza ndi mpeni kenako anawalanda chikwama chomwe munali ndalama zokwana 2 million kwacha, ndi kuthawa. Malinga ndi Sergeant Kondwani padakali pano anthu achiwembuwa  sakudziwika komwe athawira. “A Dominic anachitidwa chiwembu ndi anthu omwe anayimitsa galimoto lomwe iwo amayendetsa pamodzi ndi owathandizira wawo a Kingstone Bello pomwe amapita mu mzinda wa Blantyre kukagula katundu yemwe amagulitsa,” anatero Sergeant Kondwani. Sergeant Kondwani ati izi zachitika pafupi ndi mudzi wina otchedwa  Nyamula pa njira pomwe amapita ku Blantyre Padakali pano a Nyabenda awagoneka ku chipatala cha boma la Nsanje komwe akulandira thandizo la mankhwala. Sergeant Kondwani achenjeza anthu onse mdziko muno kuti apewe kutenga anthu osawadziwa omwe amayimitsa galimoto zawo.",https://www.radiomaria.mw/a-chiwembu-abera-munthu-2-million-kwacha/,"July 23, 2019",Izahaki Mwacha
Kwaya ya St Charles Lwanga Ithandiza Radio Maria Malawi,Wolemba Richard Makombe Kwaya ya  St Charles Lwanga yochokera mu dayosizi ya Zomba yati ndi udindo wa akhristu onse kuti azithandiza Radio Maria kuti ithe kugwira bwino ntchito zake zofalitsa uthenga wabwino wa Yesu Khristu. Wa pa mpando wa choir yi a Dominic Chimseu ndi amene amayankhula izi la mulungu pomwe  anabwera kudzayendera wayilesi. A Chinsewu anati anachiona chanzru kuti adzathandiz wayilesiyi poona kuti simapanga malonda ndipo imadalira thandizo lochokera kwa anthu akufun kwabiwno. Apa a Chinsewu anati apitiliza kuyithandiza wayilesiyi ndi cholinga chokuti idzigwira bwino ntchito zake zofalitsa uthenga wabino wa yesu khristu. Pa ulendo wu kwayayi y apereka katundu osiyanasiyanasiya monga mchere soap mwa zina komanso athandiza ndi ndalama zokwana 10 thousand kwacha.,https://www.radiomaria.mw/kwaya-ya-st-charles-lwanga-ithandiza-radio-maria-malawi/,"July 22, 2019",Izahaki Mwacha
Akhristu a Koche Parish Awalimbikitsa Kuthandiza Radio Maria,"Wolemba Richard Makombe. Bambo mfumu a Parish ya St. Magdalena Canosa, Koche mu dayosizi ya Mangochi, bambo Clemence Pindulani alimbikitsa akhristu awo kuti adzitenga mbali pothandiza Radio Maria Malawi. Bambo Pindulani amayankhula  izi kwa akhristu omwe anasonkhana pa mwambo wa nsembe ya Ukaristiya omwe unachitika ku Parish yi lamulungu omwe cholinga chake ndikuthandiza Radio Maria. “ Radio Maria ndi chida chopambana chomwe chikuthandiza mpingo pa ntchito zofalitsa uthenga wabwino ponse ponse kotero ikuyenera kumalandira thandizo lochuluka ndi kuti ntchito zake zipitilire kuyenda bwino”anatero Bambo Pindulani. Mmawu ake   mmodzi mwa yemwe anayimilira Radio Maria Richard Doctor omwe anayimira wailesi-yi ku mwambo-wu anathokoza atsogoleri a m’pingo ku parishi-yi kamba kodzipereka polimbikitsa akhristu awo za ubwino wokonda kuthandiza wailesi-yi. “Tiyamike onse amene atengapo mbali pothandiza wayilesi wayilesi ndipo tiyesesa kuti ndalama yiigwire ntchito yake yoyenera”anatero Doctor Ndalama zoposa 188, 7 hundred thousand kwacha ndi zomwe zinapezeka pa mwambowu.",https://www.radiomaria.mw/akhristu-a-koche-parish-awalimbikitsa-kuthandiza-radio-maria/,"July 22, 2019",Izahaki Mwacha
Amemeza Mabanja Alowe mu CFM,"By Sylvester Kasitomu Ofesi yoona za utumiki wa mabanja mu mpingo wakatolika mu Arch-Diocese ya Lilongwe yalimbikitsa maanja achikatolika m’dziko muno kuti alowe nawo m’mabungwe omwe amalimbikitsa za moyo wabwino wa chikhristu kudzera m’maanja. Mkulu mu ofesi-yi bambo Sipliyeni Chipalamwazani anena izi pa m’buyo pa mkumano wa pachaka wa bungwe la mabanja la Christian Family Movement (CFM) omwe unachitikira ku Maula Cathendral mu Arch-Diyosezi-yi. Mu mawu awo bambo chipalamwazani analimbikitsa mawanja amu mpingowu kuti azitangalika potenga nawo gawo mu ntchito zochitika za m’mabungwe a za mabanja mu mpingowu ponena kuti izi zimathandiza kupeza maupangiri a m’mene angapititsile patsogolo mawanja awo. “Ngati mpingo mu archdayosizi ya Lilongwe unakhazikitsa ofesi yangayi ndi cholinga chofuna kuyanganira mabungwe owona za mabanja mumpingowu ndi cholinga chofuna kuwalimbikitsa kuti azikhala ndi moyo owona komanso kudziwa kusamalira ana awo, tikulimbikitsa mabanja onse kuti azitenga nawo gawo m’mikumano yomwe archidayosizi yakonza ndipo azindikire kuti kukhala pa banja ndi utumiki wa mu mpingo ndiye ayenera kulemekeza utumiki wawo,” anatero bambo Chipalamwaza. Ndipo polankhulapo wapampando wa bungwe la Christian Family Movement (CFM) mu archidayosiziyi bambo ndi mayi namulu apempha mawanja omwe ali achikatolika kuti azikhala achitsanzo kwa wena pofuna kuonetsa ulemerero wa banja “Banja la chikhristu liwonetse chitsanzo kwa ana awo komanso ngakhale anthu omwe akukhala nawo mmadera mwawo,” linatero banja la Namulu. Ofesi yoona za mabanja mu archidayosizi ya Lilongwe anayikhazikitsa ndi cholinga choti iziyanganira mabungwe amabanja monga Christian Family Movement (CFM), Marriage Encounter, Couples For Christ komanso The Faithful House mkumanowu unayamba ndi msembe ya misa yomwe anatsogolera ndi bambo Sipiliyeni Chipalamwazani ndipo mutu wa msonkhanowu unali “Chikondi Ngati Tsinde Lenileni La Banja”",https://www.radiomaria.mw/amemeza-mabanja-alowe-mu-cfm/,"July 22, 2019",Izahaki Mwacha
Kuyezetsa Magazi Kukuchepetsa Imfa Zodza Kaamba Ka Edzi,,https://www.radiomaria.mw/kuyezetsa-magazi-kukuchepetsa-imfa-zodza-kaamba-ka-edzi/,"July 22, 2019",Izahaki Mwacha
Papa ndi Okhudzidwa ndi Imfa ya Cardinal Sardi,"By Thokozani Chapola Mtsogoleri wa mpingo wa katolika pa dziko lonse Papa Francisko wati ndi okhudzidwa kwambiri ndi imfa ya Cardinal Paolo Angelo Sardi. Papa wanena izi kudzera mu uthenga wake wa chithunzi cha kanema womwe watumiza kwa mchimwene wake wa kadinalayu. Iye wayamikira ntchito zabwino zomwe Cardinal Sardi anazigwira, zokweza mpingo wa katolika pa dziko lonse. Iye wati Cardinal Sardi yemwe amagwiritsa ntchito mawu oti “Mukhale Tcheru” pa utumuki wake, anali mtumiki wabwino, wamphamvu komanso okhulupirika ku mawu ake. Cardinal Paolo Angelo Sardi wamwalira ali ndi zaka 84 zakubadwa. Iye anabadwa pa 1 september mchaka cha 1934 mdera lina lomwe lili kumpoto kwa dayosizi ya Acqui mdziko la Italy. Iye anadzodzedwa kukhala wansembe mchaka cha 1958 ndipo anasankhidwa kukhala Cardinal mchaka cha 2010. Patangotha zaka zitatu, mchaka cha 2013 iye anatenga nawo mbali posankha Papa Francisko kukhala mtsogoleri wa mpingo wa katolika pa dziko lonse.",https://www.radiomaria.mw/papa-ndi-okhudzidwa-ndi-imfa-ya-cardinal-sardi/,"July 19, 2019",Izahaki Mwacha
Anthu Ena Awopseza Kukachita M’bindikiro ku Nyumba Kwa Phungu Wawo,"By Thokozani Chapola Anthu ena omwe akudzitcha kuti ndi okhudzidwa a m’boma la Mangochi apereka ma ola 24 kwa apolisi kuti atuluse anthu awiri a chipani cha Malawi Congress omwe anamangidwa ndi usiku wa lachiwiri lapitali. Woyimilira gululi Oliver Tayub  wanena izi pa msonkhano wa atolankhani omwe anthuwa anachititsa m’boma la Mangochi. Anthu omangidwawo ndi  a Hassan Anusa omwe anapikisana nawo pa mpando wa phungu wa kunyumba ya malamulo pa chisankho cha patatu chomwe chinachitika mwezi wa May ndinso Awilo Mkuwu  omwe ndi mkulu woona za achinyamata mu chipani cha MCP  m’bomalo powaganizira kuti ananyoza phungu wakunyumba ya malamulo  wa mdera la  pakati m’boma la Mangochi, Victoria  Kingstone. Awiriwa anatengeredwa ku polisi ya Zomba usiku omwewo komwe akusungidwa mpakana pano podikira mlanduwu. Gululi lati ngati apolisi satulusa anthuwa, iwo akachita m’bindikiro kunyumba kwa mayi Kingstone. “Ife ndi okhumudwa kwambiri kuti apolisi ochoka ku zomba akubwera kuno kuzamanga munthu usiku ngati ndi chigawenga komanso chonsecho kuno polisi tili nayo. Zimenezi sitikuzifuna ku Mangochi kuno,” anatero Tayub. Padakali pano apolisi sanayankhulepo kanthu pa khaniyi.",https://www.radiomaria.mw/anthu-ena-awopseza-kukachita-mbindikiro-ku-nyumba-kwa-phungu-wawo/,"July 19, 2019",Izahaki Mwacha
Ndipo Amusankhanso Kukhala Mfumu ya Blantyre,By Thokozani Chapola Khansala Wild Ndipo amusankhanso kukhala mfumu ya mzinda wa wa Blantyre. Ndipo yemwe ndi wa chipani cha Democratic Progressive (DPP) wapambana ndi mavoti 20 ndipo wagonjetsa a Gertrude Chirambo ndi Erick Mofolo omwe anapeza mavoti 5 komanso 4 motsatizana. Aka mkachiwiri kuti a Ndipo awasankhe pa mpandowu atagwira ntchitoyi kwa zaka ziwiri ndi miyezi 6. Khansala Joseph Makwinja amusankha kukhala wachiwiri kwa mfumu ya mzindawu atapeza mavoti 12 kugonjetsa  yemwe amapikisana naye kwambiri Isaac Jomo Osman yemwe anapeza mavoti 10. Ena omwenso amapikisana nawo pa udindowu ndi thokozani phekani komanso Fanny Kalonjelera. Poyankhula atangomusankha pa udindowu Ndipo wati apitiriza ntchito zosiyanasiyana zotukula mzinda wa Blantyre. Iye walonjezanso zogwira ntchito limodzi ndi makhansala ena onse ndi cholinga chopititsa patsogolo chitukuko mu mzindawu. Anthu omwe asankhidwawa akuyembekezera kukhala pa maudindowa ka zaka ziwiri ndi theka.,https://www.radiomaria.mw/ndipo-amusankhanso-kukhala-mfumu-ya-blantyre/,"July 19, 2019",Izahaki Mwacha
UP Ikhazikitsa Project ya PROSPPR,"By Sylvester Kasitomu Bungwe la United Purpose (UP) lati lipitilira kugwira ntchito ndi anthu akumudzi ndi cholinga chofuna kuthana ndi mavuto omwe anthuwa amakumana nawo. Mkulu woona ntchito za bungweli Lancen Chikopa wanena izi pambuyo pa mkumano ndi adindo akunthambi za boma yowona nkhani za chitukuko chakumidzi komanso atsogoleri a zipembedzo opezeka mdera la group Village Changamile kwa mfumu yayikulu Chimwala m’boma la Mangochi pomwe amakhazikitsa puloject yotchedwa Promoting Sustainable Partnership For Powered Resiliency (PROSPPR). Iye wati bungwe lawo lakhazikitsa pulojectiyi ndi cholinga chofuna kupeza njira zothanirana ndi mavuto omwe anthu a mderali akukumana nawo pa nkhani za ulimi ndi zina. “Tabwera kuno ndi cholinga chofuna kudzakhazikitsa project yatsopano yotchedwa PROSPPR yomwe ithandize anthu akumidzi kuti tiwafikire mosavuta pamene tikuyamba ploject ya bungwe lathu, pali ma puloject ambiri amene tikhale tikugwira ndi anthuwa monga njira zothanirana ndi mavuto odza kaamba kakusitha kwa nyengo, zaulimi ndi zina,” anatero a Chikopa. Bungwe la UP likugwira ntchitoyi kudzera mu pulojecti ya PROSPPR m’madera amafumu aakulu Chimwala ndi Mponda m’boma la Mangochi komanso m’boma la Balaka ndi thandizo la ndalama lochokera ku bungwe la DFID.",https://www.radiomaria.mw/up-ikhazikitsa-project-ya-prosppr/,"July 19, 2019",Izahaki Mwacha
Papa Wapempha Chifundo Pakati pa Akhristu,By Sylvester Kasitomu Mtsogoleri wa mpingo wakatolika pa dziko lonse papa Fransisco wapitiriza kulimbikitsa akhristu pa dziko lonse kuti adzionetsa mtima wachifundo nthawi zonse. Papa amalankhula izi kudzera mmalaliko ake pa mwambo wa nsembe ya misa yomwe anachititsa ku likulu la mpingowu ku Vatican. Mtsogoleri wa mpingo wakatolikayu wati nkhope yoonetsa chifundo imadzetsa chikondi komanso mtendere mu mdziko ngakhaleso mmadera. Pamenepa Papa anapereka chitsanzo cha msamaria wachifundo zomwe anati chimenechi ndiye chikhristu chenicheni chomwe anthu akuyenera kumachionetsa. “Zimakhala zomvetsa chisoni anthu amene amakhala patsogolo kuchita zosayenera amakhala amene amakonda mapemphero kapena atsogoleri ampingo amene” anatero papa Francisco. Pamenepa iye iye wapepha akhristu ampingowu kuti akhale achifundo monga yesu khristu analili pa nthawi yake ya ulendo yolalika mthenga wabwino pa dziko lonse lapansi.,https://www.radiomaria.mw/papa-wapempha-chifundo-pakati-pa-akhristu/,"July 19, 2019",Izahaki Mwacha
CWO ku Zomba Ikufuna 5 Million,"Bungwe la amai a chikatolika (CWO) ku parish ya St. Charles Lwangwa mu dayosizi ya Zomba lakonza mwambo womwe akuwutcha Ladies Night ndi cholinga chofuna kupeza ndalama zoyendetsera bungweli.
Wofalitsa nkhani za bungweli mayi Hilda Samu awuza Radio Maria Malawi kuti mwambowu udzachitikira ku sukulu ya ukachenjede ya Chancellor lachisanu pa 19 July 2019. Iwo ati bungwe lawo lakhonza mwambowu ndi cholinga chofuna kupeza ndalama zokwana 5 million kwacha zoti zithandizire ena mwa mapulani omwe bungweli liri nawo. Mayi Samu ati ku mwambowu mlendo wolemekezeka akakhala a Yunusi Napolo omwe ndi mkulu woyang’anira za nyumba m’boma la Zomba.
“Ife ngati azimayi a kuno ku St. Charles Lwangwa tinakonza kuti mu chaka chino cha 2019 tikhale ndi zochitikachitika zitatu ndipo yoyamba tinaichita pa Easter Sunday imeneyi inali Ladies Easter Party ndipo yotsatira ndi imene tikukonzekerayi Ladies Night yomwe tikhale nayo pa 19 July cholinga cha zochitika-chitikazi tikufuna titsekule sukulu ya nkomba phala (Nursery School) pa parish pathupa ngati njira imodzi yolimbikitsira mpingo wozidalira mu dayosizi mwathu,” anatero Mayi Samu.
Pokonzekera tsikuli amayiwa akudulitsa ma kadi kwa anthu ena aliwonse posatengera chipembedzo chawo pa mtengo wa 15 thousand.",https://www.radiomaria.mw/cwo-ku-zomba-ikufuna-5-million/,"July 18, 2019",Izahaki Mwacha
Kudalira Thandizo Lapadera Kukulowetsa Pansi Ntchito za Umoyo – Reach Trust,"By Thokozani Chapola Bungwe la Research for Equity and Community Health (REACH) Trust lati kudalira kwambiri pa chithandizo chapadera ndi kumene kukulowetsa pansi ntchito za umoyo m’boma la Mangochi. Mkulu wochita kafukufuku ku bungweli Cassim Kwalamasa wanena izi pamene amafotokozera akuluakulu a khonsolo ya boma la Mangochi za project yomwe bungweli likufuna kuyambitsa m’bomalo. Kwalamasa wati pakufunika kuti komiti yowona za umoyo m’bomalo ipatsidwe upangiri  wapadera woti izikwanitsa kugwira ntchito zake ndi thandizo lomwe amapeza mosadalira thandizo lowonjezera ndi cholinga choti ntchito za umoyo zikhale zopitilira ngakhale ena atasiya kuthandiza. Iye wati kuchita zimenezi kuthandiza kuti anthu ovutika azilandira thandzio la za umoyo mosavuta komanso mopitilira. “Tigwira ntchito ndi komiti ya zachipatala. Azitha kupeza mavuto omwe akuwakhudza ndi kuthana nawo mosadalira thandizo lililonse lowonjezera koma pogwiritsa ntchito ndalama zomwe ali nazo kale,” anatero a Kwalamasa. Iwo  ati project yi ndi ya zaka zitatu ‘boma la mangochi ndipo ndi ya ndalama zokwana 400, 000 Euros.",https://www.radiomaria.mw/kudalira-thandizo-lapadera-kukulowetsa-pansi-ntchito-za-umoyo-reach-trust/,"July 18, 2019",Izahaki Mwacha
"Ntchito Yomanga Hotela, Airport M’boma la Mangochi Izayamba 2022","By Thokozani Chapola Zokonzekera ntchito yomanga hotela yapamwamba komanso bwalo la ndege zayambika m’boma la Mangochi. Wachiwiri kwa mkulu woona zokopa alendo mu unduna wa zamalonda ndi zokopa alendo, Noah Nansongole wauza mkumano wa makhansala komanso aphungu a m’bomalo kuti ntchitoyi yomwe ikuyembekezeka kuzayamba mchaka cha 2022, padakali pano akuchita kaye zokambirana ndi magulu onse okhudzidwa. Malinga ndi Nansongole, boma lili kale ndi malo ku Namiasi komwe amangeko bwalo la ndegeli komanso ku Cape Maclear komwe kumangidwe hotela yapamwambayi ndipo iye wati ndalama zogwilira ntchitoyi zapezeka kale ndipo zichokera ku bank ya African Export and Import (AFREXIM) yomwe ili ku Cairo mdziko la Egypt. “Boma likufuna kumanga hotela ku Cape Maclear komanso bwalo la ndege ku Namiasi. Malo anapezeka kale ndipo padakali pano tikuchita mikumano ndi anthu onse okhudzidwa kuti timve maganizo awo,” anatero a Nansongole. Mmawu ake phungu wa ku nyumba ya malamulo mdera la Mangochi Monkeybay komwe kumangidwe hotela yapamwambayi yemwenso ndi nduna ya za mtengatenga ndi zomangamanga Ralph Jooma wayamikira boma kaamba ka project-yi yomwe wati ithandiza kukweza ntchito za mtengatenga komanso zokopa alendo mdziko muno. “Mmalo mwa anthu a kudera kwanga ndalandira chitukukochi ndi manja awiri chifukwa ndikudziwa anthu a mdera langa apindulanso nacho. Apeza ntchito, ma bizinesi awo a matola komanso a nsomba apita patsogolo chifukwa makasitomala azipezeka mosavuta,” anatero Jooma. Iye wati monga nduna ya za mtengatenga ndi zomangamanga awonetsetsa kuti ntchito yomanga hotela komanso bwalo la ndege iyende msanga.",https://www.radiomaria.mw/ntchito-yomanga-hotela-airport-mboma-la-mangochi-izayamba-2022/,"July 18, 2019",Izahaki Mwacha
Bungwe la St. Vincent De Paul Lipitiliza Kuthandiza Anthu Okhudzidwa ndi Kusefukira kwa Madzi,"By Richard Makombe Bungwe lomwe limagwira ntchito zachifundo la mu mpingo wa katolika la St. Vincent De Paul lati lipitiliza kuthandiza anthu omwe anakhuzidwa ndi vuto la kusefukira kwa madzi mdziko muno. Mkulu wa bungweli a Charles Kimu amalankhula izi m’boma la Phalombe pomwe bungwe-li limapeleka matumba a chimanga komanso zovala kwa anthu omwe anakhudzidwa ndi vutoli. A Kimu ati anachiona cha nzeru kuti athandize anthuwa kamba koti anthuwa akusowa thandizolo siyanasiyana. “Monga mukudziwa kuti kuno ku Phalombe ndi boma limodzi lomwe limakuma ndi vuto la kusefukira kwa madzi tinawona chanzeru kuti tithandize anh okhudzidwawo,” anatero a Kimu. Poyankhulapo pomwe amalandila thandizoli, Bambo mfumu wa Parish ya Muwanga Bambo Clement Mulole anati thandizoli lafika mu nthawi yake ndipo liwathandiza pomwe mtengo wa thumba la chimanga ndi okwera. ‘’Ku dera lino anthu ambiri amavutika chifukwa chakudya chimavuta komanso ndi chokwera mtengo choncho izi zawalimbikitsa kuti akatolika ndi amodzi ndipo samalekana ngakhale pa mavuto,” anatero Bambo Mulole. Bungwe la St Vincent De Paul lagwiritsa ntchito ndalama zokwana 4 million kwacha pogulira katundu yemwe lapereka kwa anthuwa. Bungweli limapezeka m’maiko onse pa dziko lonse lapansi ndipo kuno ku Malawi linayamba mchaka cha 1974.",https://www.radiomaria.mw/bungwe-la-st-vincent-de-paul-lipitiliza-kuthandiza-anthu-okhudzidwa-ndi-kusefukira-kwa-madzi/,"July 17, 2019",Izahaki Mwacha
Jooma wati Mangochi Ikutsalira pa Chitukuko,"By Thokozani Chapola Jooma: Dera la Katuli ndi lotsalira kwambiri pa chitukuko Jooma Nduna yowona za mtengatenga ndi zomangamanga Ralph Jooma wati Mangochi ndi limodzi mwa maboma amene akutsalira m’mbuyo kwambiri pa nkhani za chitukuko. Jooma amalankhula izi pa sukulu ya pulamimale ya Katuli mdera la kumvuma kwa boma la Mangochi komwe phungu wa kunyumba ya malamulo watsopano wa derail Francesca Masamba Theula amachititsa msonkhano wothokoza anthu pomuvotera, yemwe watenga udindowu kuchoka kwa Abubakar M’baya wa chipani cha UDF yemwe wakhala phungu wa derali kwa zaka 25. Pamenepa Jooma walonjeza kuti boma limanga nsewu wa Mangochi-Katuli ndi cholinga chofewetsa vuto la mayendedwe  lomwe anthu a mderali amakumana nalo. “Dera lino lili ndi sukulu imodzi yokha ya sekondale, kuli mavuto a madzi komanso nsewuwu suli bwino. Ngati boma nsewu umenewu tawuyika kale mu maplan athu kuti tiyike phula,” anatero a Jooma. Mmawu ake phungu wa derali Francesca Masamba Theula anati anawona kuti ndi kofunikira kwambiri kuti apitenso ku derali ndi kukathokoza anthu amene anamusankha pa udindowu. “Kuti ineyo ndikhale pa udindowu ndi chifukwa cha voti yawo. Panali ena achikulire oti anavutikira kuyenda mpaka kuzandivotera choncho ndinawona kuti ndi kofunika kuti ndizawathokoze mapadera; tidye, timwe ndi kusangalala limodzi,” anatero Masamba. Mu zokambirana za nyumba ya malamulo zomwe zapitazi Masamba analankhulapo kuti yemwe anali phungu ku dera lake palibe chomwe anachitako ku mbali ya chitukluko zomwe zinakwiyitsa a mbali yotsutsa boma maka a chipani cha UDF pomwe phungu wadera la Mangochi Malombe a Misolo Mussa Kapichira anayimilira ndi kudzudzula zomwe zinayankhulidwazi. Ena mwa mwe anali nawo pa mwambo wothokozawu ndi phungu wad era la pakati m’boma la mangochi Victoria Kingstone komanso phungu wa dera la Mangochi Masongola Ishmael Grant yemwe anapambana ngati woyima payekha koma tsopano walowa chipani cha DPP. Pa tsiku lomwelo Masamba anachititsanso misonkhano ya mtunduwu ku Iba komanso Makanjira mderalo.",https://www.radiomaria.mw/jooma-wati-mangochi-ikutsalira-pa-chitukuko/,"July 17, 2019",Izahaki Mwacha
CSONA Ipempha Boma Liyike Chidwi pa Nkhani za Kadyedwe Kabwino,"By Thokozani Chapola Bungwe la Civil Society Organisations Nutrition Alliance (CSONA) m’dziko muno lati boma likuyenera kuwonjezera ndalama ku nthambi yoona zakadyedwe kabwino. M’modzi wa akulu-akulu ku bungwe-li a Mike Khunga amalankhula izi m’boma la Dedza pa mkumano omwe anali nawo ndi akuluakulu amabungwe omwe si aboma. A Khunga ati ndalama zimene zimaperekedwa kuti zithandizire ku nkhani za kadyedwe kabwino ndi zochepa poyelekeza ndivuto momwe vutoli lilili m’dziko muno. “Ndondomeko imakhala yakuti boma lizipereka 3 percent ya chuma chake ku nkhani za kadyedwe kabwino koma padakalipano akupereka 0.9 percent. Ndiye tikufuna kuti boma lipange zinthu motsata ndondomeko,” anatero a Khunga. Padakalipano achinyamata komanso anthu omwe anapezeka ndi kachilombo koyambitsa matenda a Edzi ka HIV ati ali ndi udindo opititsa patsogolo madyedwe abwino m’boma la Dedza. M’khala pakati wa mabungwe omwe amaona za kadyedwe kabwino m’bomalo a Philimon Kabvala amalankhula izi pamene kafukufuku akuonetsa kuti achinyamata ambiri komaso anthu omwe anapezeka ndi kachirombo ka HIV sakumatenga nawo gawo pa nkhani za kadyedwe kabwino.",https://www.radiomaria.mw/csona-ipempha-boma-liyike-chidwi-pa-nkhani-za-kadyedwe-kabwino/,"July 17, 2019",Izahaki Mwacha
Ambuye Ziyaye Apempha Akhristu Azipemphelera Atumiki,"By Thokozani Chapola Akhristu a mpingo wakatolika mu arch-diocese ya Lilongwe awapempha kuti adzikonda kulimbikitsa mapemphero opemphelera atumiki awo kuti adzigwira bwino ntchito zawo moyenera. Ambuye Ziyaye: Muzipemphelera atumiki Episikopi wa mpingo wakatolika mu arch-diocese ya Lilongwe ambuye Tasiziyo Ziyaye apeleka pempholi  loweruka ku Ludzi Parish  m’boma la Mchinji, pamwambo wodzoza Dikoni Steven Chikhasu kukhala wansembe. Ambuye Ziyaye ati ndizomvetsa chisoni kuti akhristu amawona kwambiri pomwe atumiki a mulungu akulephera kenako nkuyamba kuwanyoza munjira zosiyanasiyana m’malo mowathandiza powapemphelera. Polankhulapo wapampando woyimira akhristu anathokoza Mulungu chifukwa cha mphatso ya ansembe yomwe mpingowu walandira ndipo walonjeza kugwira limodzi ntchito ndi wansembe watsopanoyu pofuna kupititsa patsogolo mpingo wa katolika mu archdiocese yo. Wachiwiri wakale wa mtsogoleri wa dziko lino yemwenso ndi mtsogoleri wa chipani cha UTM, Dr. Saulos Klaus Chilima anali nawo pa mwambowu.",https://www.radiomaria.mw/ambuye-ziyaye-apempha-akhristu-azipemphelera-atumiki/,"July 17, 2019",Izahaki Mwacha
Msungwana wa Zaka 5 Afa Atamira mu Nyanja ya Malombe,"By Thokozani Chapola Mwana wina wamkazi wa zaka zisanu wapezeka atafa pa doko lina mu nyanja ya Malombe m’boma la Mangochi. Wofalitsa nkhani za apolisi m’boma la Mangochi, Rodrick Maida watsimikiza za ngoziyi polankhula ndi Radio Maria Malawi. Malinga ndi Maida, msungwanayu yemwe dzina lake ndi Hilda Alfred anasowa pa 11 July ndipo wapezeka atafa pa 12 July ndipo zotsatira za kuchipatala zasonyeza kuti wafa kaamba kobanika. “Mwanayu ndi mayi ake anachoka komwe amakhala mmudzi wa Kafucheche kupita kwa agogo ake mmudzi wa Njingama. Kenako anazindikira kuti mwanayo wasowa ndipo mamawa wake ndi pomwe wapezeka akuyandama pa doko la Njingama pa nyanja ya Malombe,” anatero Maida. Wofalitsa nkhani za apolisiyu wati sakukayikira kuti pali chiwembu chilichonse chomwe chachitika ndipo wapempha makolo kuti azikhala tcheru ndi ana awo nthawi zonse. “Sitikuganiza kuti mwanayu anasowetsedwa koma chabe kuti mayi ake sanamusamale,” anatero Maida. Hilda Alfred amachokera mmudzi mwa kafucheche kwa mfumu yaikulu Chimwala mboma lomwelo la Mangochi.",https://www.radiomaria.mw/msungwana-wa-zaka-5-afa-atamira-mu-nyanja-ya-malombe/,"July 16, 2019",Izahaki Mwacha
Chimulirenji apempha nduna zipewe katangale,"By Thokozani Chapola Wachenjeza nduna za boma – Chimulirenji Wachiwiri kwa mtsogoleri wa dziko lino Everton Chimulirenji walangiza nduna komanso achiwiri kwa nduna za boma kuti apewe katangale ndi ziphuphu. Chimulirenji walankhula izi pamene amatsegulira maphunziro a nduna za boma ku Sunbird Nkopola Lodge m’boma la Mangochi. Iye walangizanso ndunazi kuti zikhale ndi chidwi pa maphunzirowa kaamba koti ndi omwe awathandize kugwira ntchito yawo moyenera. “Ngati nduna mugwire ntchito yanu modzipereka komanso mupewe kuchita katangale mu ntchito yanu chifukwa katangale ndi mdani wa chitukuko,” anatero Chimulirenji. Polankhulapo nduna yowona za maboma aang’ono ndi chitukuko cha kumudzi Ben Phiri wati aliyense amene apezeke kuti akukhudzidwa ndi katangale, lamulo ligwira ntchito pa iye. “Nkhani yothetsa katangale si president yekha ayi koma ifeyo amene iye watikhulupilira kuti tiyendetse naye limodzi dziko lino. Amene apezeke akukhudzidwa ndi katangale lamulo ligwire ntchito pa iye ndipo panopa pakufunika munthu akakhudzidwa ndi katangale azichotsedwa ntchito osati kungomusintha malo ogwira ntchito,” anatero a Phiri. Kumbali yake nduna yoona za ntchito mayi Martha Lunji Mhone Chanjo wati maphunzirowa awathandiza kudzindikira bwino ntchito yawo. “ngati nduna timakhala patsogolo kupanga ziganizo mmalo mwa anthu choncho maphunzirowa atithandiza kuzama mmaganizidwe, kudziwa bwino ntchito yathu kuti titumikire anthu moyenera,” anatero mayi Chanjo. Maphunzirowa omwe ndi a masiku awiri anayamba lolemba pa 15 July ndipo anatha lachiwiri pa 16 July, 2019.",https://www.radiomaria.mw/chimulirenji-apempha-nduna-zipewe-katangale/,"July 16, 2019",Izahaki Mwacha
"MCP, UTM Sizikugwirizana ndi Ganizo la Zokambirana","By Thokozani Chapola  Anthu otsatira MCP ndi UTM akuchita ziwonetsero posagwirizana ndi zotsatira za chisankho cha pa 21 May 2019 Zipani za Malawi Congress (MCP) komanso UTM, zati ganizo la DPP lofuna kuthesa kusamvana komwe kwadza potsatila chisankho chomwe chinachitika mdziko muno pa 21 MAY 2019 kudzera mu njira ya zokambirana ndi ndilosamveka. Aneneri a zipani, atiuza kuti chipani cha DPP chachedwa kupereka ganizoli ponena kuti ndi khoti lokha lomwe libweretse choona pa nkhani-yi. Wachiwiri kwa m’tsogoleri wa chipani cha DPP kuchigawo cha kum’mwera, a Kondwani Nankhumwa anauza msonkhano ku Ndirande la mulungu kuti  pakufunika kukambirana pakati pa atsogoleli a zipani pofuna kubweretsa bata m’dziko muno. Polankhulapo mneneri wa chipani cha UTM Dr. Joseph Chidanti Malunga ati ganizoli ndi labwino koma labwera mochedwa. “Anali kuti nthawi yonseyi pomwe amakanika kubwera ndi maganizo amenewa,” anadabwa motero Dr. Malunga. Ndipo polankhulapo mneneri wa chipani cha MCP M’BUSA Maurice Munthali wati khoti lokha ndi lomwe lipereke chilungamo pa nkhaniyi. “Nkhaniyi ili ku bwalo la milandu ndiye tidikire a khothi chifukwa ndi omwe angatipatse yankho la zonse,” anatero a Munthali. Padakali pano bwalo la la za malamulo likuyembekezeka kuyamba kumva mlandu wa za chisankho pa 29 July 2019 mu mzinda wa Lilongwe.",https://www.radiomaria.mw/mcp-utm-sizikugwirizana-ndi-ganizo-la-zokambirana/,"July 16, 2019",Izahaki Mwacha
Papa Apempha Chimvano cha a Ndale ku Venezuella,By Thokozani Chapola M’tsogoleri wa mpingo wakatolika pa dziko lonse Papa Francisco wapempha atsogoleri a ndale a m’dziko la Venezuela kuti amvane chimodzi ndi kuthetsa zipolowe za ndale zomwe zikupitilira kuchitika m’dzikomo. Papa Francisko Papa Francisco wapereka uthengawu kamba kokhudzidwa ndi mavuto omwe anthu akupitilira kukomana nawo kamba ka zipolowezi. Dziko la Venezuela zinthu sizilibwino kamba ka zionetsero zomwe zikuchitika pofuna kukakamiza mtsogoleri wa dzikolo a Nichorus Maduro kuti atule pansi udindo wawo. Anthu m’dziko akuti akupitiliza kuchita izi kamba kosakhutitsidwa ndi ulamuliro wa mtsogoleriyu mdzikomo. Padakalipano katundu nyumba ndi zina zasakazika kamba ka chipwilikiti cha ndale chomwe chabuka m’dziko-mo moti anthu okhala m’madera ena ayamba kuthawa m’dzikomo kamba ka zipolowe zomwe zikupitilira kuchitika ndi anthu okwiya ndi ulamuliro wa dzikolo.,https://www.radiomaria.mw/papa-apempha-chimvano-cha-a-ndale-ku-venezuella/,"July 16, 2019",Izahaki Mwacha
Apempha Achinyamata Kuti Azitenga Gawo mu Mpingo,"By Sylvester Kasitomu Achinyamata achikatolika ku dinale ya Maula mu Archdiocese ya Lilongwe awapempha kuti azitenga mbali mu zochitika zosiyanasiyana za mu mpingo. Bambo Henry Zulu anena  izi lamulungu lapitali ku tchalichi cha St. Anthony yomwe ndi nthambi ya Kagwa parish, pa mwambo wokhazikitsa bungwe la Young Christian Workers (YCW). Iwo ati mpingo wa uli ndi dongosolo limene limalora msinkhu wina uliwonse kulowa mu magulu osiyanasiyana amu mpingo. M’mawu ake wachiwiri kwa wapampando wa bungweli mu dinaleyi Dr. Lumbizayi Mwira wati bungwe lawo lili ndi magawo ambiri omwe limachita mumpingo wa katolika monga  kuchita ntchito zachifundo komanso kutenga nawo mbali pa miyambo ina ya mapephero monga mibindikirio ndi zina. “Bungwe limeneli ntchito zathu ndi zambiri mwazina timafuna achinyamata omwe akugwira ntchito ndi omwe akungokhala azikula mu chikhristu pofuna kulondolera anthu achichepere mu njira ya chikhristu ndi zina,” anatero Dr. Mwira. Ndipo polankhulapo m’modzi mwa achinyamata a bungweli mu dinaleyi Chiyanjano Mtiratira anati, “Bungweli lomwe takhala tikulidikira kwa nthawi yayitali m’mbuyomu talilandila ndi manja awiri kaamba koti limangopezeka ku  parish kokha ndipo pomwe pano lafika kuno outstation tiri onyadira kwambiri, tikuwalonjeza a ku dinale kuti stizawakhumudwitsa koma kugwira nawo ntchito limozi pofuna kutukula ntchito za bungweli kuno ku dianle ya maula.” Bungwe la YCW linayamba mchaka cha 1924 mdziko la Germany ndipo anayambitsa ndi Cardinal Joseph Padjim ndipo linafika mdziko muno mchaka cha 1955 ndipo linafikira mu dayosizi ya Dedza mu parish ya Mua.",https://www.radiomaria.mw/apempha-achinyamata-kuti-azitenga-gawo-mu-mpingo/,"July 13, 2019",Izahaki Mwacha
Chiwerengero cha Milandu ya Upandu Chatsika Mchigawo Cha Kummawa,"Wolemba Richard Makombe Apolisi m’chigawo cha ku m’mawa kwa dziko lino ati kuyambira mwezi wa January mpaka wa June chaka chino akwanitsa kuchepetsa milandu ya upandu kuyelekeza ndi nthawi ngati yomweyi chaka chatha. Sergeant Tiwonge Kayenda wati kuyambira mwezi wa January mpaka mwezi wa June m’chigawochi alandira milandu 3,136 pomwe chiwerengerochi chinali chokwera nthawi ngati yomweyi chaka chatha. “Ku mbali ya ngozi zapamsewu talandira milandu ya ngozi zokwana 393 ndipo anthu 111 ndi omwe adamwalira zomwe ndi zochuluka kuyelekeza ndi chaka chatha,” anatero Sergent Kayenda. Mneneri wa apolisiyu wati ngozi za pa mseu zikuchuluka chifukwa choti madalaivala ambiri sakumasamala poyendetsa galimoto zawo pa msewu pomwe ena akumayendetsa galimoto zawo ataledzera. Sergeant Kayenda wati ofesi yawo yalandira milandu yokwana 173 yomwe ati ndi yochuluka poyerekeza ndi yomwe analandira nthawi ngati yomweyi chaka chatha.",https://www.radiomaria.mw/chiwerengero-cha-milandu-ya-upandu-chatsika-mchigawo-cha-kummawa/,"July 12, 2019",Izahaki Mwacha
Nyumba ya Malamulo Yatsiriza Zokambirana Zake,"By Richard Makombe Nyumba ya malamulo ya Malawi Nyumba ya malamulo lero yatsiliza mkumano wake womwe aphungu akhala akukambirana zinthu zosiyanasiyana zokhudza dziko lino. Mtsogeri wa dziko lino Professor Peter Mutharia ndi yemwe anatsegulira zokambiranazi pa 21 June chaka chino  pomwe mwazina aphunguwa anakambirana za ndondomeko yoyendetsera dziko lino kwa miyezi inayi kuyambira mwezi uno kufikira mwezi wa October. Mmawu ake potsiliza zokambiranazi, mtsogoleri wa mbali yotsutsa boma a Robin Lowe anathokoza aphunguwa kamba kodzipereka pa zokambirana ngakhale kuti ena samakhalanawo pa zokambiranazi. ‘’Komabe ndili okhumudwa kamba koti aphungu ena samaikapo chidwi pa zokambirana zina zomwe zimachitika mnyumbayi,” anatero a Lowe. Mtsogoleri wa nyumbayi kumbali ya boma a Kondwani Nankhumwa poyankhulapo anati ndiokhudzidwa ndi momwe aphungu otsutsa amayankhulira m’nyumbayi pomwe anati nthawi zambiri amanyoza mtsogoleri wa dziko lino a Peter Mutharika. Kumayambiliro a mkumanowu, aphungu otsatira chipani cha Malawi Congress (MCP) anatuluka mnyumbayi pomwe mtsogoleri wa dziko lino Professor Peter Mutharika amayankhula potsegulira msonkhano wa aphunguwa kunyumba ya Malamulo mu mzinda wa Lilongwe, kamba koti sakuvomereza kuti ndi mtsgoleri wa dziko lino koma iwo anapita kunyumbayi kukakambirana za ndondomeko ya chuma yoyendetsera dziko lino. Mwazina kwa nthawi yoyamba mu mbiri ya dziko lino aphunguwa anasankha a Catherine Gotani Hara kukhala sipikala wanyumba ya malamulo.",https://www.radiomaria.mw/nyumba-ya-malamulo-yatsiriza-zokambirana-zake/,"July 12, 2019",Izahaki Mwacha
YONECO Yati Ichilimika pa Nkhani za Uchembere Wabwino,"By Glory Kondowe Bungwe la Youth Net and Counscelling YONECO lati lichilimika pa ntchito yake yowonetsetsa kuti achinyamata m’dziko muno akukhala moyo wabwino powathandiza mu njira zosiyanasiyana. Mkulu oyang’anira ma program ku bungweli a Wezzie Kamphale, anena izi lachitatu mu mzindawa Lilongwe, pa mwambo okhazikitsa project yomwe cholinga chake ndi chofuna kudziwitsa achinyamata nkhani zokhudza uchembere wabwino, ubereki komanso kuwalikmbikitsa achinyamata omwe adapezeka ndi kachirombo koyambitsa matenda a Edzikutiadzilandirathandizomoyenelera ngati njira imodzi yowathandiza achinyamatawa kukhala ndi moyo wabwino. Pakuyankhura pa mwambuwu a Kamphale anati ndondomekoyi iwathandiza achinyamatawa pamoyo wawo wa tsiku ndi tsiku kuphatikizaponso kuwalimbikitsa pa nkhani za maphunziro awo kuti asamakumane ndi zovuta zosiyanasiyana.",https://www.radiomaria.mw/yoneco-yati-ichilimika-pa-nkhani-za-uchembere-wabwino/,"July 11, 2019",Izahaki Mwacha
Chiwerengero Chamatenda Opatsirana Chakwera Kwambiri M’maiko a mu Africa-WHO,"By Glory Kondowe  Bungwe lowona za umoyo pa dziko lonse la World Health Organisation (WHO) lati chiwerengero cha anthu omwe akugwidwa ndi matenda a chikuku ndinso matenda ena opatsirana chakwera kwambiri chaka chino m’maiko  ambiri a  mu Africa. Malinga ndi malipoti a news24, bungwe la WHO lati chiwerengero cha anthu opezeka ndi matendawa, chakwera ndi 700% mchaka chino chokha cha 2019. Bungweri lati izi zikuchitika chifukwa maikowa sakupereka katemera wa matendawa  mokwanira kwa anthu awo kuti chiwerengero chamatendawa chitsike.",https://www.radiomaria.mw/chiwerengero-chamatenda-opatsirana-chakwera-kwambiri-mmaiko-a-mu-africa-who/,"July 11, 2019",Izahaki Mwacha
Ogwira Ntchito M’boma Mdziko La Zimbabwe Achita Ziwonetsero,"By Glory Kondowe. Anthu ogwira ntchito za m’boma mdziko la Zimbabwe ati achita zionetsero zosonyeza kusakondwara ndi malipiro omwe amalandira kumapeto kwa mwezi uliwonse. Ali pa mpanipani-Mnangagwa Anthuwa ati achita zionetserozi kumapeto kwa mwezi uno wa July ngati mtsogoleri wa dzikolo  A Emmerson Mnangagwa sayankha ena  mwa madandaulo omwe anthuwa akhala akupereka ku ofesi ya mtsogoleriyu. Malinga ndi malipoti a BBC, mu mwezi wa April chaka chino, anthu ogwira ntchito za m’boma mdzikolo anawakwezera malipiro awo ndi 25 percent, zomwe malinga ndi anthuwa ndalamayi ndiyochepabe. Mwa zina anthuwa akuti malipiro anthu ogwira ntchito monga za a mphunzitsi mdzikolo ndi ochepetsetsa kwambiri zomwe akuti zikuchititsaso kuti maphunziro adzilowa pansi M’dzikolo. Dziko la zimbabwe lakharalikukumana ndi mavuto a za chuma  kuyambira mchaka cha 2009 pomwe ndalama yake idagwa kufika pa 100 percent.",https://www.radiomaria.mw/ogwira-ntchito-mboma-mdziko-la-zimbabwe-achita-ziwonetsero/,"July 11, 2019",Izahaki Mwacha
Aphungu aku nyumba ya Malamulo apitilira kupempha zitukuko,"By Richard Makombe  Aphungu a nyumba ya malamulo ya Malawi Aphungu a kunyumba ya malamulo lachitatu sabata ino anapitilira kupempha zitukuko zosiyanasiyana zomwe akufuna kuti boma liwachitire  ku madera awo. Ambiri mwa aphunguwa apempha boma kuti liganizire zomanga misewu, zipatala komanso sukulu pofuna kuthandiza kuti anthu adzipeza thandizo losiyanasiyana mosavuta. Mmodzi mwa aphungu yemwe akuyimira dela la Dowa Ngala a Arthur Sungitsa, apempha boma kupyolera ku unduna wa zaumoyo kuti limange chipatala ku derali, pofuna kuthandiza anthu kuti adzipeza thandizo la zaumoyo mosavuta. “Ku dera komwe ndikuimira kwakhala kulibe chipatala cha boma kwa nthawi yaitali, zomwe  zimaika pachiwopsezo miyoyo ya anthu ambiri” anatero a Sungitsa. A Sungitsa ati anthu aku derali akuvutika kulipira ndalama zambiri kuchitala chomwe sichaboma choncho ali ndi chiyembekezo kuti boma limanga chipatala pofuna kuthetsa vutoli. “Mavuto akula kwambiri chifukwa anthu ena amwalira kuchapatala cholipilitsacho eni ake amakaniza kumasula mtembo,zomwe zili zosakhala bwino,nchifukwa chake ndikuyesetsa kuchitapo kanthu kuti boma limange chipatala”anatero a Sungitsa. Poyankhulapo phungu wa dera la Mangochi Malombe  Misolo Mussa Kapichira ati akufuna kuti boma likonze zipatala ku dera kwawo komwe padakali pano zinthu sizili bwino. Mmawu awo a Mussa adandaula ndi kusowa chidwi kwa nduna zina za boma,  zomwe ati sizimamvetsera bwino zomwe aphunguwa amafotokoza zokhudza madera awo. A Kapichira, anapitilira kudandaula ndi khalidwe la nduna zina zomwe zimango-yenda-yenda pomwe aphungu amayankhula mnyumbayi, zomwe akuti zimapereka nkhawa pa zatsogolo la zomwe aphunguwa akupempha.",https://www.radiomaria.mw/aphungu-aku-nyumba-ya-malamulo-apitilira-kupempha-zitukuko/,"July 11, 2019",Izahaki Mwacha
"Mwambo odzodza ansembe uchitika ku Blantyre, Zomba","By Richard Makombe Mwambo wa malumbiro ngati umenewu uchitika ku Zomba komanso Blantyre Mwambo odzodza madikoni anayi kukhala ansembe mu arkidayosizi ya Blantyre uchitika loweruka ku Limbe Cathedral mu akidayosizi ya Blantyre. Malinga ndi Bambo Alfred Chaima omwe ndi mkulu wa muofesi yoona za utumiki mu arkidayosiziyi ati zonse zokonzekera kudzodza  adikoni atatu achibadwiri komanso mmodzi wa chipani cha mzimu woyera tsopano zafika kumapeto. Bambo Chaima ati Ambuye Thomas Luke Msusa ndi omwe adzatsogolere mwambowu. Padakalipano nawo akhristu eni ake ati zokonzekera zizafika kumapeto pomwe magulu omwe akutsogolera miyambo yosiyanasiyana alimbikitsa kukonzekera zochitikazi ngati njira imodzi yokometsa mwambowu. Mmodzi mwa omwe ali mu komiti ya zochitika chitika pa tsikuli Patrick Kombe wati ali ndi chiyembekezo choti akhristu komanso alendo omwe ayitanidwa pa tsikuli azasangalala komanso kuthandiza archdiocese yao pamene ikulandira atumiki atsopanowa. ‘Zonse zili mchimake ndipo pofika tsiku loweruka aliyense yemwe waitanidwa  kuti adzabwere mwaunyinji chifukwa mmodzi wa ana awo mu dayosiziyi adzadzodwa pa tsikuli,”anatero a Kombe. A Kombe anati ndi kofunika kuti akhristu wa adzaonetse umodzi wawo potenga nawo gawo pa zochitika pa tsikuli pomwe nso dayosizi tsopano yakula ndipo ili ma ma Parish 43. Mu dayosizi ya  Zomba mwambo odzodza ma deacon  atatu kukhala ansembe uchitikanso loweruka pa pomwenso kukakhale chikondwelero choti ansembe atatu akwanitsa zaka 25  akutumikira  mulungu mu diocese ya Zomba. Malinga ndi Bambo Innocent Chiwanda yemwe ndi Pastoral Secretary wa Diocese ya Zomba, Ambuye George Desmond Tambala ndi omwe akatsogolere mwambowu. Ma Deacon atatu wa ndi a Peter Chiopsa, Petro Chilumpha ndi Fortune Gondwe, ndipo ansembe atatu omwe akukondwelera kuti atha zaka 25 akutumikira Mulungu ndi Bambo Daniel Beneti, Bambo Ignancio Bokosi ndi Bambo Charles Namalitha.",https://www.radiomaria.mw/mwambo-odzodza-ansembe-uchitika-ku-blantyre-zomba/,"July 11, 2019",Izahaki Mwacha
Ana a Tilitonse Alimbikitsidwa Kutenga Gawo pa Festival,"Ofesi yoona za mabungwe a utumiki wa apapa kuna ku Malawi ya Pontifical Mission Societies PMS mu archidayosizi ya Lilongwe yalimbikitsa ana atilitonse kuti azitenga nawo gawo mu Choir Festival yomwe ikuputilirabe kuchitika m’madinale onse mu Archidayosiziyi. Mmodzi mwa akuluakulu ku bungweli mdziko muno Rose Tsoka Banda ndi omwe anena izi kwa mtolankhani wathu. Iye wati makolo akuyenera kulimbikitsa ana atilitonse omwe ali mmadera awo mu archidayosiziyi kuti azikatenga nawo gawo pa festival-yi. “Poyamba tithokoze makwaya amene atenga kale gawo pa festivalyi m’madinale onse amuno mu archidayosizi ya lilongwe, tipemphe makolo onse kuti azitumiza ana awo ku miyambo ngati iyi kuti azikaphunzira makhalidwe abwino kuchokera kwa anzawo,” anatero a Banda. Makwaya aomwe achita bwino pa festivayi atatu oyambilila m’madinale onse seven opezeka mu archidayosiziyi akuyenera kuzapikitsana ndi anzawo pa dayosiziyi womwe ndi mpikisano otsiriza wa festival ya ana a tilitonse.",https://www.radiomaria.mw/ana-a-tilitonse-alimbikitsidwa-kutenga-gawo-pa-festival/,"July 10, 2019",Izahaki Mwacha
Kumangidwa Kwa Trapence Ndale Zenizeni-Thindwa,"Mmodzi mwa  a katswiri pa nkhani za ndale mdziko  muno  Ernest Thindwa ati kumangidwa kwa a Gift Trapence, ndi nkhani za ndale chabe. A Thindwa auza Radio Maria Malawi, kuti pali anthu ambiri omwe akukhudzidwa ndi milandu ikuluikulu mdziko muno koma sakumangidwa ndi boma. Iwo ati kumangidwa kwa wachiwiri kwa mkulu wa bungwe la Human Rights Defenders Coalition HRDC ndi boma, kukungofuna kutseka pakamwa anthu omwe amafunira zabwino dziko lino. “Ndale zalowererapo ndithu ndipo ndikukhulupilira kuti boma lapezerapo mwayi ofuna kuyipitsa mbiri ya a Trapence komanso kuwatseka pakamwa kuti asalankhulepo pa nkhani zofuna kudzudzula boma kaamba koti pali nkhani zambiri zikuluzukulu zomwe zikudikira boma kuti azitsate monga nkhani ya Buleya yemwe anafera muchitolokosi cha apolisi akudikira kuyankha mulandu ndi zina, ineyo sindikuyikila kumbuyo a Trapence ndi anzawowa kuti sanalakwe komabe nthawi yomwe amangidwa siyoyenera chifukwa lamulo likuyenera kugwira ntchito pa wina aliyense posatengera chipani kapena mtundu wa munthu,” anatero a Thindwa. Iwo anapilira kunena kuti boma likuyesetsa kuthana ndi aliyense yemwe akulidzudzula ndipo amalawi ayembekezere kumangidwa mwachisawawa kwa anthu ofuna chilungamo ngati awa.",https://www.radiomaria.mw/kumangidwa-kwa-trapence-ndale-zenizeni-thindwa/,"July 10, 2019",Izahaki Mwacha
Mtumiki Ayiweni wa Mpingo wa Anglican Akwanitsa Zaka 20 mu Utumiki,"By Thokozani Chapola Professsor Paul  Kishindo ayamikira mtumiki Robert Yahaya Ayiweni kaamba kotumikira Mulungu kwa zaka makumi awiri (20). Professor Kishindo ndi omwe anali mlendo wolemekezeka  pa mwambo okondwerera kuti mtumiki Ayiweni wakwanitsa zaka makumi awiri akutukira ngati mlaliki komanso kuti tsopano walemba buku lomwe lithandize anthu kumvetsa mau a Mulungu omwe unachitika lamulungu pa tchalitchi la St. Georges Anglican mu mzinda wa Zomba yomwe ili mu  Diocese ya Upper Shire. Malinga ndi Professor Kishindo, ndi chinthu cha mtengo wapatali kukwanitsa zaka makumi awiri akutumikira Mulungu ngati mlaliki. Mtumiki Yahaya Ayiweni kulankhula kwa anthu pa tsikulo Mtumiki Yahaya Ayiweni wati bukuli lomwe mutui wake ndi “Njira ya Chipulumutso” lili mchiyankhulo cha chichewa kuti anthu ambiri amvetse bwino uthenga wa Mulungu ndipo liwathandiza akhristu kuti adziwe Mulungu kwathunthu. “Ndikufuna kuwadziwitsa akhristu amzanga kuti chipulumutso sichongokhala malo amodzi komanso ndichenjeze ena omwe amangodzuka kuti alota kapena aona maso mphenya oti ayambe utumiki pomwe Mulungu yo sanawatume ndi komwe. Zimenezo zimabweretsa chisokonezo chachikulu,” anatero mtumiki Ayiweni. Iye wati ndi khumbo lake kuti anthu ambiri amve mawu a Mulungu ndi kuwatsatira ndipo wapempha anthu kuti akhulupilire zomwe zalembedwa mu bukhuli lomwe lili ndi magawo  asanu. Mtumiki Yahaya anabwana m’banja la chisilamu m’boma la Mangochi ndipo anayamba kutsatira chikhristu mchaka cha 1983 kaamba koti amkacheza ndi ana a abusa. Atamva mawu a Mulungu iye wati mtima wake unachita chisankho chotumikira Mulungu kudzera mu utumiki ndipo mchaka cha 1996 anasiya kugwira ntchito ku Dwangwa Sugar Cooperation ndi kukhazikika pa ntchito  ya utumiki m’maboma osiyanasiyana mdziko muno komanso mdziko la Mozambique.",https://www.radiomaria.mw/mtumiki-ayiweni-wa-mpingo-wa-anglican-akwanitsa-zaka-20-mu-utumiki/,"July 9, 2019",Izahaki Mwacha
"Festival, Chiphunzitso cha Moyo wa Uzimu Kwa Ana-Bambo Julio","By Sylvester Kasitomu Bambo mlangizi wa dinale ya Maula mu arkidayosizi ya Lilongwe, bambo Felio Julio ati ndi okhutira ndi momwe Choir Festival ya ana a Tilitonse yayendera mu dinaleyo. Bambo Julio anena izi pambuyo pa Choir Festival ya ana-yi yomwe inachitikira ku parishi ya St. Dennis kwa Chinsapo mu archidayosizi ya Lilongwe. Mwazina iwo alimbikitsa makolo onse a mpingo wa katolika ochokera mu archidayosiziyi kuti azitumiza ana awo ku miyambo ngati iyi ndi cholinga choti anawa aphunzire makhalidwe abwino komanso kudzamitsa moyo wa mapemphero pakati pawo. Ndipo polankhulapo m’modzi mwa mamembala a kwaya ya St. dennis yomwe yapambana pampikisanowu Atittude Gawamadzi anati chikonzero ngati ichi ndi chothandiza kwambiri kwa iwo kaamba koti chiwathandiza kukula ndi moyo owopa Mulungu komanso okonda kupemphera. “Makolo akuyenera kulimbikitsa ana kuti azipita ku Tililitonse chifukwa anawa amakapezako maphunziro a m’mene angakulire m’moyo wawo wa uzimu komanso wa thupi,” anatero Attitude. Ena  mwamakwaya omwe achita bwino pa chikondwelerochi ndi monga choir ya ana ya St. Ignasius ya ku area 30 yomwe yapeza nambala 2 kenako St. Andrea kuchokera ku parish ya Kagwa yomwe yapeza nambala 3 ndipo makwaya omwe achita bwino-wa azapikitsana ndi anzawo ochokekera m’madinale onse 7 omwe akupezeka mu archidayosizi ya Lilongwe pa 10 august 2019.",https://www.radiomaria.mw/festival-chiphunzitso-cha-moyo-wa-uzimu-kwa-ana-bambo-julio/,"July 9, 2019",Izahaki Mwacha
COMSIP Ilumikizitsa Bank Nkhonde ndi Bank Zikuluzikulu,"By Sylvester Kasitomu Bungwe la Community Savings Improved Programe (COMSIP) lati lilumikizanitsa magulu akumudzi a Bank Nkhonde komanso village bank ndi mabank akuluakulu kuti azitha kusunga ndi kubwereka ndalama ku mabankiwa. Mkulu wa bungwe la COMSIP mdziko muno Tenson Gondwe ayankhula izi ku khonsolo ya Zomba pomwe amafotokozera akuluakulu a Zomba District Excutive Committee (DEC) za ntchito yomwe bungweli likufuna kuyambitsa m’bomali. A Gomwe ati kupatula kulimbikitsa ma bank nkhonde kuti azitha kubweleka ndalama kuchokera ku bank anatinso akhazikitsa magulu ena a bank nkhonde kuti apindule nawo mu pologalamu imeneyi. Iwo anati ntchitoyi ayigwira m’madera a mafumu aakulu Mwambo, Mulumbe komanso Malemia. Mmau ake mkulu owona za mapulani ndi chitukuko ku khonsolo ya Zomba a Water Chikuni anati pologalamu yomwe bungwe la COMSIP layambitsa lofuna kuti anthu akumudzi azitha kupindula ndi ma bank oti azitha kupeza ndalama ithandiza kukweza busines zawo. “Ife ngati a khonsolo tiri okondwa kwambiri chifukwa choti mapulani athu akukwaniritsidwa ndipo puloject imeneyi tayilandila kwambiri kaamba koti anthu ambiri amalephera kupititsa ma business awo patsogolo kaamba kosowa ngongole zokuzila ma businesi-wa,” anatero a Chikuni. iwo anapitilira kunena kuti izi ziri mu mapulani awo omwe boma la Zomba layika kuchokera chaka chino kufika chaka cha 2022 kuti akhazikitse magulu omwe alumikizidwe ndi ma banki akuluakulu mdziko muno.",https://www.radiomaria.mw/comsip-ilumikizitsa-bank-nkhonde-ndi-bank-zikuluzikulu/,"July 9, 2019",Izahaki Mwacha
“Wosamutsa Dzina la Chilima” Afa pa Ngozi ya Pansewu,"By Thokozani Chapola Munthu m’modzi wafa galimoto yomwe anakwera itawomba truck pa Linthipe 1 m’boma la Dedza. Ngozi yomwe yapha mnyamatayo Mneneri wa apolisi mboma la Dedza, Cassim Manda watsimikiza za ngoziyi polankhula ndi Radio Maria Malawi ndipo wati amene wafayu ndi Sailas Kampango wa zaka 26 zakubadwa.
Iye wati galimotoli lomwe nambala yake ndi RU 6494 limayendetsedwa ndi a Kalipo Mhango imachokera ku Lilongwe kulowera ku dedza ndipo itafika pa Linthipe 1 inawomba kumbuyo kwa truck yomwe inali itangoyima yomwe nambala yake ndi CK 4754 ndipo ngolo yake ndi CK 3075.
Kutsatira izi a Sailasi Kampango anafera pa malo pomwepo kaamba koti anavulala kwambiri m’mutu.
Malipoti ena akusonyeza kuti omwalirayu ndi amene amamuganizira kuti anasamutsa dzina la a Saulosi Chilima kuchoka ku Lilongwe kupita ku Chizumulu Island pa chisankho chomwe changothachi.
Sailas Kampango amachokera m’mudzi mwa Kasinje mfumu yaikulu Ganya m’boma la Ntcheu.",https://www.radiomaria.mw/wosamutsa-dzina-la-chilima-afa-pa-ngozi-ya-pansewu/,"July 9, 2019",Izahaki Mwacha
Amayi Okhudzidwa Akuyembekezeka Kuchita Ziwonetsero Poteteza Ansah,"By Thokozani Chapola Amayi omwe akuti ndi okudzidwa ndi ziwonetsero zokakamiza wapampando wa bungwe la Malawi Electoral Commission (MEC) mayi Jane Ansah kuti atule pansi udindo wake, alengeza kuti achita ziwonetsero mu mzinda wa Blantyre mawa lino. White kulira pa msonkhano wa atolankhani pomwe amalengeza za ziwonetserozi Iwo alengeza izi pa msonkhano wa atolankhani womwe anachititsa lolemba mu mzinda wa Blantyre. M’modzi mwa amayiwa yemwenso ndi wapampando wa bungwe lomwe akulitcha  Concerned Women a Seodi White wati ndi zokhumudwitsa kuti mayi Jane Ansah akutonzedwa ndi kunyazitsidwa mu njira zosiyanasiyana kaamba koti anali wapampando wa bungwe lomwe limayendetsa chisankho chapatatu. Iye wati akukhulupilira kuti anthu akuchita izi powona kuti mayi Ansah ndi munthu wamayi. “Kuyenda kumeneku tikufuna kusonyeza kuti ife tili pambuyo pa mayi Ansah. Chisankho cha 2014 munthu mpaka anafa koma anthu sanapange ziwonetsero chifukwa anali munthu wammuna pano ndiye palibe munthu amene wafapo pa chisankhochi koma ena akupanga ziwonetsero. Ife tikuwona kuti anthu akupanga zimenezi chifukwa ndi mzimayi,” anatero mayi White. Padakali pano nduna yowona za kusasiyana pakati pa amayi ndi abambo mayi Mary Navitcha ati akachita nawo ziwonetserozi Koma polankhulapo m’modzi mwa akatswiri pa nkhani za ndale mdziko muno a Enerst Thindwa ati ndi zodabwitsa kuti anthu omwe ali patsogolo kuchita izi ndi a chipani cha DPP komanso ena ali ndi maudindo mu nthambi za boma komanso ena ndi omwe anali patsogolo kunyoza ulamuliro wa mtsogoleri wakale wa dziko lino mayi Joyce Banda yemwenso ndi munthu wa mayi zomwe ati zikusonyezeratu kuti anthuwa akupanga zofuna zawo osati za a Malawi. “Gulu limeneli ambiri ndi achipani cha DPP ndiye zikudabwitsa kuti dpp ndi nkhani ya chisankho zikugwirizana bwanji. Enanso mwa amenewa ndi amene amakhala patsogolo kunyoza amayi anzawo. Kumbukirani nthawi ya Joyce Banda m’modzi mwa amayi amenewa ndi amene anali patsogolo kunyoza mayi Banda ndiye lero zikudabwitsa kuti abwera ndi ganizoli,” anatero a Thindwa Komabe a Thindwa ati ndi koyenera kuti amayiwa apatsidwe mpata wochita ziwonetserozo kaamba koti ndi ufulu wawo kutero malinga ndi malamulo a dziko lino.",https://www.radiomaria.mw/amayi-okhudzidwa-akuyembekezeka-kuchita-ziwonetsero-poteteza-ansah/,"July 9, 2019",Izahaki Mwacha
Mavolontiya Akale a Radio Maria Malawi Ayendera Wayilesiyi,"By Richard Makombe Bambo Steven Kamanga (kumanja) kupereka katundu kwa a National Coordinator a Louis Phiri (kumanzere) Gulu  la mavolontiya omwe anatumikirapo ku  Radio Maria Malawi masiku a mbuyomu atsindika zakufunika kolimbikitsa ubale wabwino pakati pawo ndi anthu omwe akutumikira ku wayisiyi padakali pano. Mlangizi wa mavolontiya akalewa Bambo Steven Kamanga ayankhula izi pomwe gulu lawo linabwera kudzayendera ku likulu la Radio Maria Malawi ku Mangochi. Mwa zina Gululi linachita mkumano wawo wa pa chaka. Poyankhulapo pambuyo  pa ulendowu bambo Kamanga ati iwo apitiriza kudzipereka powonesetsa kuti Radio Maria ikugwira ntchito zake mopindulira anthu onse omwe amavera wayilesiyi. Bambo Kamanga ati apitiriza kuthandiza wayilesi ndi luso lawo lapadera kuti ipitilize kufalitsa uthenga wa mulungu mwa luso ndi ukadaulo. ‘Pali zambiri zomwe tikufuna kuthandiza Radio Maria kuti ipitilize kutumikira akhristu komanso anthu onse omwe amakonda kumvera wayilesiyi kuti ikwaniritse kufalitsa uthenga wa mulungu pa dziko lonse lapansi”anatero Bambo Kamanga. Bambo Kamanga anati ayesetsa kuti pakhalae ubale wabwino pakati pa gulu lawo lomwe linatumikirapo mmbuyomu komanso achinyamata omwe akutumikira padakali pano. Mmawu ake mmodzi mwa omwe anatumikirapo ku wayilesiyi yemwe padakalipno akugwira ntchito ku bungwe loyang’anira nyumba zowulutsa mawu la Malawi Communications Regulatory Authority (MACRA) Lucy Chimwaza wati ndi okonzeka kuthandizira kuti ntchito za wayilesiyi zipitilire kuyenda bwino. “Ndi khumbo langa kugawana nawo achinyamata omwe akutumikira panopa luso lomwe ndili nalo kuti ziwathandizire pomwe akugwira ntchito yawo yofalitsa uthenga wa mulungu pa wayilesiyi”anatero Chimwaza. Ena mwa omwe anatumikirapo mmbuyomu ndipo anali nawo pa ulendowu ndi monga Enock Thokole, Martin Chiwanda, Dyless Ngondo, Prince Hendreson kungotchulapo ochepa chabe. Mwazina gululi lapereka katundu osiyansiyana kwa achinyamata omwe akutumikira monga ufa, mafuta ophikira, sugar ndi katundu wina kuti athandize pogwiritsa ntchito ku wayilesiyi ndipo katunduyu ndi wa ndalama zoposa 5 hundred thousand kwacha.",https://www.radiomaria.mw/mavolontiya-akale-a-radio-maria-malawi-ayendera-wayilesiyi/,"July 8, 2019",Izahaki Mwacha
Dayosizi ya Mangochi Iphunzitsa Atsogoleri a M’maparishi,"By Sylvester Kasitomu Ntchito za chitukuko mu mpingo akuti zingapitilire kuyenda bwino ngati atsogoleri a mpingo-wu m’maparish akuthandiza bwino akhristu awo ndi njira zabwino zokometsera miyoyo yawo ya uzimu. Mkulu wa kuofesi yoona za utumiki mu dayosizi ya mpingo wakatolika ya Mangochi  bambo Medrick Mlava ndi omwe anena izi pambuyo pa msonkhano wa atsogoleri-wa mu dayosizi-yi. Iwo ati atsogoleri a mpingo-wu m’ma Parish akuyenera kumalimbikitsa akhristu awo za moyo wa uzimu osati kumangowazindikiritsa za udindo umene ali nawo pa ntchito zotukula mpingo-wu. Polankhulanso a James Antonio omwe  anachita nawo msonkhano-wu kuyimira parish ya Kausi ayamikira dayosizi-yo kamba kowakonzera mkumanowu omwe iwo ati ndi opindulitsa kwambiri pakayendetsedwe ka mpingowu mmaparish a mu dayosiziyi. “Mkumano umenewu watidzindilikiritsa kuti ifeyo ngati ma moderator a mpingo tikuyenera kuti tizitumikira akhristu athu mu njira zonse ziwiri, mu moyo wa uzimu komanso wathupi  ndi cholinga choti akhristu azikhala ndi mtima opereka molowa manja zoperekapereka za mu pingowu monga mitulo ndi zina,” anatero a Antonio. Mkumanowu unasonkhanitsa adindo ochokera m’maparishi onse amudayosizi ya Mangochi kuphatikizapo ansembe ndi ena okhudzidwa pa ntchito za chitukuko cha dayosiziyi.",https://www.radiomaria.mw/dayosizi-ya-mangochi-iphunzitsa-atsogoleri-a-mmaparishi/,"July 8, 2019",Izahaki Mwacha
Dayosizi ya Chikwawa Ili ndi Komiti Yatsopano ya Abwenzi a Radio Maria,"By Richard Makombe Abwenzi a Radio Maria Malawi mu dayosizi ya Chikwawa asankha komiti yatsopano yomwe cholinga chake ndikuthandiza kuyendetsa ntchito za Radio  Maria. Komitiyi yasankhidwa  pambuyo pa chisankho chomwe abwenzi a wayilesiyi anakonza chomwe chinachitikira loweruka ku St. Michaels Cathedral mboma la Chikwawa. Poyankhula pa mbuyo pa masankhowa, a National Coordinator a Radio Maria a Louis Phiri ayamikira abwenzi a wayilesiyi mu dayosiziyi kamba kotuluka mwaunyinji ndi kusankha atsogoleri a ku mtima kwawo. A Phiri alimbikitsa abwenzi onse amene asankhidwa kukhala mu komiti yatsopano ya dayosizi ya Chikwawa kuti asabwelere mbuyo pogwira ntchito yawo. “Ndithokoze kwambiri nonse amene munatenga nawo mbali powonesetsa kuti chisankhochi chiyende bwino komanso mwa bata ndi mtendere”anatero a Phiri. A Phiri anatengerapo mwayi ndikupempha atsogoleri atsopanowa kuti akonzekere bwino ndikuadzatenga nawo mbali pa chikondwelero chokumbukira kuti Radio Maria Malawi yakwanitsa zaka 20 ikufalitsa uthenga wabwino mdziko muno chomwe chidzachitike mwezi wa September chaka chino.. Pothilirapo ndemanga wapa mpando wa Laity Council mu dayosizi ya Chikwawa a George Mkutu anayamikira abwenzi a Radio Maria  mdziko muno kamba kotenga gawo pa ntchito zothandiza  Radio Maria mdziko muno. “Ndikofunika kuti abwenzi a Radio Maria akhale patsogolo kuthandiza wayilesiyi kaamba koti thandizo kwa akhristu ndi anthu onse mdziko muno choncho ngati abwenzi a wayilesiyi akuyenera kutsogolera pa ntchito yothandiza wayilesiyi,” anatero a Mkutu. Mmawu ake wachiwiri kwa wapampando yemwe wasankhidwa kumene a Clement Majawa ati ndiokondwa kuti komiti yomwe amayiyembekezera tsopano yasankhidwa. Ena omwe asankhidwa m’maudindo ndi monga  a Mathews Chimota omwe ndi wapampando, Clement Mjawa asankhidwa kukhala wachiwiri kwa wapampando, ndipo a Zachariah Malunga awasankha kukhala mlembi ndipo wachiwiri wawo ndi a Cecelia Jeke komanso a Enifa Mwale awasankha kukhala msungichuma.",https://www.radiomaria.mw/dayosizi-ya-chikwawa-ili-ndi-komiti-yatsopano-ya-abwenzi-a-radio-maria/,"July 8, 2019",Izahaki Mwacha
Kawangi CDSS Iyendera ndi Kuthandiza Radio Maria Malawi,"By Richard Makombe Akhristu mdziko muno awalimbikitsa kuti azitenga nawo mbali pothandiza Radio Maria Malawi kamba koti imasowa thandizo pa ntchito yake yofalitsa uthenga wa Mulungu. Patron wa achinyamata a gulu la Young Catholic Students (YCS)  pa sukulu ya Kawangi CDSS m’boma la Dowa a Emmanuel Maseko ayankhula izi pomwe anadzayendera ku Radio Maria Malawi. A Maseko ati ndiokhutira ndi momwe Radio Maria imagwilira ntchito zake choncho nkoyenera kuti akhristu aziyithandiza kuti ipitilize kugwira ntchito zake. “Ndife okhutira ndi kagwiridwe  ntchito ka wayilesiyi ndipo tikuona kuti wayilesiyi imadzipereka pogwira ntchito zake choncho ndikoyenera kuyithandiza kuti ipitirize ntchito yabwino yomwe ikugwira,” anatero a Maseko. Mmawu ake  m’modzi mwa achinyamatawa  Ezara Lazaro wati waphunzira zambiri paulendo wake ku Radio Maria, ndipo wati wadziwa zambiri za momwe wayilesiyi imagwilira ntchito zake. “Ndikufuna ndipemphe achinyamata anzanga kuti nawonso tsiku lina adzabwere kuno kudzaona momwe wayilesiyi imagwilira ntchito zake komanso kudzaithandiza  chifukwa ikusowekra thandizo la wina aliyense,” anatero Lazaro. Achinyamatawa apereka  ndalama zokwana 10 thousand kwacha kuti zithandize kupititsa patsogolo ntchito za wayilesiyi.",https://www.radiomaria.mw/kawangi-cdss-iyendera-ndi-kuthandiza-radio-maria-malawi/,"July 8, 2019",Izahaki Mwacha
Lengwe National Park Idzetsa Mavuto a Malo Olima,"By Thokozani Chapola Mbali imodzi ya Lengwe National Park Anthu a m’midzi ya Mtambawatherere komanso Njobvuyalema kwa mfumu yaikulu Ngabu m’boma la Chikwawa  ayamba kuthawira mdziko la Mozambique kaamba kosowa malo olima. Malinga ndi anthu a mderali lomwe ndi loyandikana ndi nkhalango yosungirako nyama zakutchire ya Lengwe, anthu amaletsedwa kulima mu nkhalangoyi momwe ndi mokhamo momwe muli malo olima ati kaamba koti ndi nkhalango yotetezedwa. Mfumu ya derali yati anthuwa kwa nthawi yaitali akhala akulima mu nkhalangoyi kufikira zaka ziwiri zapitazo pomwe oyang’anira  nkhalangoyi anayamba kugwira ndi kumanga aliyense wopezeka akulima mu nkhalangoyi. Malinga ndi mfumuyi anthuwa akagwidwa akumalipilitsidwa ndalama za nkhaninkhani akapezeka akulima m’malowa zopmwe ati zakwiyitsa kwambiri anthu a mdera lake. “Abusa anapita kukadyetsa ng’ombe koma anagwidwako pomwe mbuyo monsemu timapitako bwinobwino. Abusa wa alipiritsidwa 80 sauzande aliyense kuti atuluke ku polisi. Zimenezi ndi zomwe zakwiyitsa anthu ndi kuyamba kupita mdziko la Mozambique kuti mwina mkukapezako malo olima ndi kudyesera ziweto,” inatero mfumu Chagaka. Iwo apempha mabungwe omenyera ufulu wa anthu kuti athandize anthu a mderali kuti apezeko mtendere. Trapence: Boma lichitepo kanthu Polankhulapo wachiri kwa wapampando wa mgwirizano wa mabungwe omwenyera ufulu wa anthu mdziko muno Human Rights Defenders Coalition a Gift Trapence ati boma likuyenera kukambirana ndi anthuwa ndi kuwapezera malo olima. “Ngati anthu akusowa polima ndiye kuti pali vuto ndiye bomalo liyenera kuti liyesetse kuti likambirane ndi anthu komanso mafumu a derali, kuti nawonso apeze malo okhala ndi kulimapo,” anatero Trapence. Koma polankhulapo mneneri mu unduna wa zachilengedwe, mphamvu za magetsi ndi migodi a Sangwani Phiri ati anthu sayenera kulima ku malowa kaamba koti malowa ndi otetezedwa ndi boma kuti azisungirako nyama basi. “Malo aliwonse omwe ndi otetezedwa aliyense akapezekamo ndi kulakwira malamulo a boma. Nyama zikawavulaza adzabweranso ku boma kuti liwapepese ngati kuti ifeyo tikulephera kusamalira nkhalangoyo choncho ife tikuteteza nyama komanso kuteteza miyoyo ya anthuwo,” anatero a Phiri. Lengwe National Park inakhazikitsidwa mchaka cha 1970 ndipo kwa nthawi yaitali anthu akhala akulima mu nkhalangoyi yomwe ili ndi nyama zochuluka kuphatikizapo yotchuka kwambiri ya Nyala.",https://www.radiomaria.mw/lengwe-national-park-idzetsa-mavuto-a-malo-olima/,"July 8, 2019",Izahaki Mwacha
Papa Apepherera Mizimu ya Othawa Nkhondo ku Libya,By Sylvester Kasitomu Mtsogoleri wa mpingo wakatolika pa dziko lonse Papa Francisco wapereka uthenga wachipepeso kwa anthu omwe anaphedwa pa chiwembu chomwe chinachitika pa malo ena osungirapo anthu othawa kwawo mdziko la Libya. Wapereka uthenga wa chipepeso – Papa Papa wapereka uthengawu pambuyo pa nsembe ya ukalistia yomwe anatsogolera ku likulu la mpingowu ku Vatican. Iye wati ndi okhudzidwa ndi imfa ya anthuwa kaamba koti ena mwa anthu anafa pa chiwembuchi ndi ana omwe sakudziwa chilichonse. Pamenepa Papa wapempha akhristu a mpingo wakatolika pa dziko lonse kuti athandize ndi mapemphero komanso zinthu zina kwa anthu omwe akhudzidwa ndi zamtopolazi monga kuvulala ndi zina. Anthu 53 ndi omwe afa pa chiwembuchi pomwe 6 mwa iwo ndi ana ndipo 130 ndi omwe avulala modetsa nkhawa ndipo akulandira thandizo la mankhwala pa chipatala china mdzikomo.,https://www.radiomaria.mw/papa-apepherera-mizimu-ya-othawa-nkhondo-ku-libya/,"July 7, 2019",Izahaki Mwacha
Dziko la Malawi Silimayenera Kuchita Chikondwelero Cha Zaka 55 – Mvula,"By Richard Makombe Mmodzi wa akatswiri pa nkhani za ndale mdziko muno wati  sanagwirizane ndi ganizo la boma lochita chikondwelero chokumbukira kuti dziko lino lakwanitsa zaka 55 lili pa ufulu wodzilamulira pomwe boma likusowa ndalama zogwiritsira ntchito poyendetsera zina mwa ntchito zake. Mvula: Ndalama za chikondwelero akanatha kugwiritsa ntchito zina zofunikira kwambiri Katswiriyu a Humphreys Mvula wauza Radio Maria Malawi pomwe dziko lino loweruka limachita chikondwelero kuti lakwanitsa zaka 55 za ufulu odzilamulira. A Mvula ati ndi momwe zinthu zilili padakali pano boma limayenera kuganiza mozama potenga ndalama za chikondwelerochi ndikugwiritsa ntchito kugula mankhwala mzipatala komanso mavuto ena omwe achuluka mdziko muo. “Dziko lino likukumana ndi mavuto a zachuma padakali pano komanso mpungwepungwe pa nkhani za ndale choncho kunali koyenera kukonza kaye mavuto amenewa,osati kuononga ndalama kuchita chikondwelero pomwe atsogoleri ena a ndale sakukondwa ndi momwe zinthu zikuyendera mdziko muno,” anatero a Mvula. A Mvula apempha mtsogoleri wa dziko lino kuti apeze njira ndikukambirana ndi atsogoleri otsutsa kuti athetse mpungwepungwe omwe ukuchitika mdziko muno pa nkhani za ndale. Padakali Pano bungwe la Human Rights Defenders Coalition lakhala likukonza ziwonetsero zosagwirizana ndi momwe zisankho zinayendera pa 21 May chaka chino komanso mwa zina likufuna kuti wapampando wa bungwe la Malawi Electoral Commission Justice Dr. Jane Ansah atule pansi udindo wake. Pa ziwonetserozi zomwe zakhala zikuchitika mmizinda ikuluikulu yonse ya dziko lino, anthu ena akhala akuononga katundu wa anthu ena ochita malonda kuphatikizapo akuluakulu a ndale ena. Dziko la Malawi linalandira ufulu odzilamulira pa 6 July mchaka cha 1964 ndipo chaka chilichonse dziko la Malawi limachita chikondwelerochi.",https://www.radiomaria.mw/dziko-la-malawi-silimayenera-kuchita-chikondwelero-cha-zaka-55-mvula/,"July 7, 2019",Izahaki Mwacha
CADECOM Ipindulira Anthu a M’boma la Mwanza,"By Glory Kondowe Mpingo wakatolika m’dziko muno wati ndi wokhutira ndi mmene anthu a m’boma la Mwanza  akupindulira ndi ntchito zake zomwe zikugwiridwa ndi bungwe lake la zachitukuko la Catholic Development Commission in Malawi (CADECOM). Mlembi wamkulu ku bungwe la ma episikopi a mpingo wakatolika m’dziko muno la Episcopal Conference of Malawi (ECM), bambo Henry  Saindi alankhula izi pambuyo poyendera ntchito zosiyanasiyana zomwe bungwe la CADECOM likugwira m’dera la mfumu yaikulu Kanduku m’boma la Mwanza mu archdayosizi ya Blantyre. Bambo Saindi ati kudzera mu ntchitozi zawonetsa poyera kuti anthu a m’derali akuthandizika mu njira zosiyanasiyana kamba koti akutha kuzipezera okha zosowa za moyo wawo wa tsiku ndi tsiku. Ayamikira bungwe la CADECOM – bambo Saindi Pamenepa Iwo ati mpingo-wu upitiliza kugwira ntchito ndi boma pothandizira ntchito zotukula dziko lino. ”Ntchito zomwe bungwe la CADECOM  ikuwathandiza anthu amudzi mwa Ulemu  ndi monga kuwathandiza kufetsa ndikuwokera  mitengo okha komaso azimayi akuwaphunzitsa bizinesi yophika mowa wa wine womwe ukupangitsa kuti njira yopenzera chuma isamasowe,” anatero bambo Saindi. Iwo ati ndi okhutira ndi bungwe la CADECOM lomwe limathandizidwa ndi abwenzi ochokera mdziko la Australia lomwe cholinga chake ndikuona zomwe anthu akuchita kale ndi kuwathandiza pomwe sangathe kufikilapo monga ulimi osiyanasiyana.",https://www.radiomaria.mw/cadecom-ipindulira-anthu-a-mboma-la-mwanza/,"July 6, 2019",Izahaki Mwacha
Mutharika Alalika za Mtendere pa Zaka 55 Zodzilamulira,"By Thokozani Chapola President wa dziko lino Peter Mutharika wapempha anthu mdziko muno kuti asunge bata ndi mtendere. Mutharika amalankhula izi pa bwalo la zamasewero la Kamuzu mu mzinda wa blantyre pa mwambo wokondwelera kuti dziko lino lakwanitsa zaka 55 lili pa ufulu wodzilamulira. Iye wati anthu akuyenera kukhala okonda dziko lawo podzipereka potukula dziko lino. Wapempha anthu asunge bata – Mutharika Polankhula pa mwambowo Mutharika wadandaula kaamba ka anthu ena omwe akuchita ziwonetsero zomwe ati zalowa chipolowe tsopano. “Anthu ena akuchita ziwonetsero koma akuwononga nazo zitukuko zina zomwe boma linakonza zomwe zichititse kuti boma liwonongenso ndalama kukonzetsera katunduyo,” anatero Mutharika. Mutharika wati dziko la Malawi limadziwika kwambiri ndi mtendere choncho boma lake sililora kuti  anthu ena awononge mtenderewu pa zifukwa za ndale. “Zinthu zina zomwe zinakonzedwa mmbuyomu pano zikuwonongedwa ati chifukwa cha ziwonetsero zomwe zikubwezera mbuyo chitukuko,” anatero Mutharika. Mutharika wayamikira apolisi komanso asilikali a gulu la nkhondo mdziko muno kaamba kogwira ntchito yawo mwa ukadaulo ndipon wadzudzula anthu ena omwe wati akumaika mawu mkamwa asilikaliwa ponena kuti ali mbali ya andale ena. Chikondwelerochi chadza patangodutsa maola ochepa kutachitika ziwonetsero komanso mbindikiro mmizinda yonse ya dziko lino komanso maboma ena omwe cholinga chake ndi kufuna kukakamiza wapampando wa bungwe loyendetsa chisankho mdziko muno la Malawi Electoral Commission (MEC) kuti atule pansi udindo wake ati pomuganizira kuti sanayendetse bwino chisankho cha pa 21 May 2019.",https://www.radiomaria.mw/mutharika-alalika-za-mtendere-pa-zaka-55-zodzilamulira/,"July 6, 2019",Izahaki Mwacha
Radio Maria DRP Ipanga Ubale ndi Mother Group ya St. John Primary,"By Richard Makombe Achinyamata ophunzira pa sukulu ya St. John m’bomma la Mangochi awapempha kuti alimbikire maphunziro kamba koti ndilo tsogolo lawo lomwe lingawathandize. Mmodzi wa akuluakulu omwe amayendetsa ntchito za bungwe la Developing Radio Programs (DRP) ku Radio Maria Malawi a Daflen Jailosi alankhula izi pa sukulu-yi pa mwambo okhazikitsa ubale ndi gulu la achinyamata la DRP . Bungwe la DRP limagwira ntchito yojambula mapologalamu okhudza achinyamata pomwe bungwe la Mothers Group Support limagwira ntchito yolimbikitsa  achinyamata pa sukuluyi kuti alimbikire maphunziro komanso kuwalangiza pa nkhani zokhudza umoyo wawo. Poyankhula pa mwambo, a Jailosi anati ndi okondwa ndi ubalewu ndipo anati ayesetsa kuti achinyamata ambiri asasiyire sukulu pa njira. ‘’Tiwonesetsa kuti achinyamata sakusiya sukulu ndipo tigwira limodzi ntchito ndi gulu limeneli la Mothers Group kuti cholinga chathu chikwaniritsidwe,” anatero a Jailosi. A Jailosi anati chidwi chawo chikhala kuthandiza kuchepetsa chiwerengero cha achinyamata omwe amasiyira sukulu panjira. A Jailosi (avala jekete) ndi mamembala ena a DRP kujambulitsa ndi Mother Group ya St. John Primary School Wapampando wa Mothers Group  pa nsukuluyi Elizabeth Lodzani anati ayesetsa kuthana ndi vuto la kusiyira sukulu pa njira kwa achinyamata lomwe lakula pa sukuluyi. “Ndife okhuzidwa ndi mchitidwe osiyira pakati sukulu kwa achinyamata omwe ukuchepetsa chiwerengero cha ophunzira” anatero a Lodzani. Mmawu ake wachiwiri kwa mphunzitsi wa mkulu pasukuluyi Louis Kwalinga anati ndiokondwa ndi kukhazikitsidwa kwa ubale wa magulu awiriwa omwe wati uthandiza kuchepetsa chiwerengero cha ana omwe amasiyira sukulu pa njira. Gulu la Mothers Group Support pa sukulu ya Primary ya St. John linayamba mchka cha 2016 ndipo chaka chino layendera midzi inayi yomwe ndi ya Steven, Chiwaula, Changamile 1 komanso 2 ndipo padakalipano lakwanitsa kubwezeretsa pa sukulu ana okwana 29.",https://www.radiomaria.mw/radio-maria-drp-ipanga-ubale-ndi-mother-group-ya-st-john-primary/,"July 5, 2019",Izahaki Mwacha
Britain Itumiza MISA Malawi ku London,"By Slyvester Kasitomu Ofesi ya kazembe wa dziko la Britain kuno ku Malawi yatumiza wapampando wa bungwe lomenyera ufulu wa atolankhani mdziko muno la MISA Malawi Tereza Temweka Ndanga kuti akakhale nawo pa msonkhano wa olemba nkhani pa dziko lonse womwe ukachitikire mu mzinda wa London m’dziko la United Kingdom. Akupita ku London – Ndanga Msonkhanowu womwe ukayambe pa 10 ndi kutha pa 11 July waitanitsa akulu-akulu a olemba nkhani pa dziko lonse kuti akakambirane mfundo zofuna kukweza ufulu wa anthuwa padziko lonse.  Malinga ndi chikalata chomwe kazembe wa dziko la Britain kuno ku Malawi Gary Lesile watulutsa chati dziko la Malawi likuchita bwino pa nkhani yoteteza komanso kulemekeza ufulu wa olemba nkhani kudzera mubungwe lomenyera ufulu wa olemba nkhani la MISA Malawi. “Dziko la Malawi lawonetsa chitsanzo chabwino pa nkhani yolemekeza ufulu wa olemba nkhani mu dera lino la Africa kwa zaka khumi ndi zisanu zapitazo. Dzikoli liri ndi dongosolo labwino mu constitution mwake lomwe limapereka mwayi kwa anthu olankhula zakukhosi,” chatero chikalatacho. Polankhulapo Ndanga wati ngakhale dziko lino likuchita bwino pa nkhani yolemekeza ufulu wa olemba komabe atolankhani akukumana ndi mavuto ena monga kunyozedwa ndi zina. “Inde tikuchita bwino kuno ku Africa pa nkhani yolemekeza ufulu wa olemba nkhani komabe anthufe tikukumana ndi mavuto monga kunyozedwa ndi zina mdziko muno zomwe zikubwezeretsa mbuyo ntchito ya utolankhani kuno kwathu,” anatero Ndanga. Msonkhanowu wa akuluakulu a olemba nkhaniwu wakonzedwa ndi dziko la United Kingdom mogwirizana ndi Canada omwe qgwirana manja patchito yolimbikitsa komanso kuteteza ufulu wa olemba nkhani padziko lonse lapansi.",https://www.radiomaria.mw/britain-itumiza-misa-malawi-ku-london/,"July 5, 2019",Izahaki Mwacha
Chilima Adzudzula Ochita Ziwawa pa Ziwonetsero,"By Thokozani Chapola M‘tsogoleri wa chipani cha UTM, Dr. Saulos Chilima wapempha apolisi ndi owona za malamulo m‘dziko muno kuti athane ndi onse amene akuononga katundu wa anthu ena pomwe akuchita zionetsero ponena kuti zionetsero zonwe zikuchitikazi ndi za bata ndi mtendere. Chilima akuyenda nawo pa ziwonetserozo Dr. Chilima amayakhula izi ku Mzuzu komwe anatenga nawo mbali pa zionetserozi zomwe cholinga chake ndi kufuna kukamiza wapampando wa bungwe la MEC, Justice Dr. Jane Ansah kuti atule pansi udindo wake. Pamenepa Iwo apempha onse omwe akuchita zionetserozi kuti apitilize kupereka madando awo mwa bata ndi mtendere. “Sitikuyikira kumbuyo aliyense amene akupanga zowononga katundu wa anzawo. Aliyense amene akupanga zosokoneza tipemphe achitetezo agwire ntchito pa iye,“ anatero Chilima. Iwo ati ndi okhutira ndi momwe ziwonetserozi zayendera padakalipano ndipo achitetezo apitirize kuteteza anthu amene akuchita ziwonetserozi mwa bata ndi mtendere",https://www.radiomaria.mw/chilima-adzudzula-ochita-ziwawa-pa-ziwonetsero/,"July 5, 2019",Izahaki Mwacha
Mtakataka Parish Ili Ndi Goloto la Tsopano,"Wolemba: Richard Makombe Mpingo wa katolika mu diocese ya Dedza wati akhristu ali ndi udindo wothandiza maparish awo pofuna kupititsa patsogolo ntchito za diocese yo. Mkulu oyendetsa ntchito za mu diocese yi Monsignor John Chithonje, amayankhula izi ku parishi ya Mtakataka mu dayosiziyo, pa mwambo olandira Goloto imene yamangidwa ndi akhristu akuparishiyo omwe akukhala m’madera osiyanasiyana mdziko muno komanso maiko akunja. Monsignor Chithonje ati kumangidwa kwa Goloto-yi kuthandiza kwambiri dioceseyi yomwe ikanatulutsa ndalama kuti zigwilire ntchitoyi. “Ndife okondwa chifukwa akhristu omwe anachoka pa parish pano koma atikumbukira potimangira Goloto ndipo tiwauze akhristu ena kuti atengerepo chitsanzo pa zomwe akhristu anzawo atichitira,”anatero Monsignor Chithonje. Goloto latsopano la Mtakataka parishi Poyankhulapo pa mwambowu, wapampando wa abwenzi a parishiyi a John Baluti, ati ndi udindo wa mkhristu aliyense kuthandiza mpingo komanso parish ya komwe amachokera, kuti ntchito za mpingo zidzipita patsogolo. “Tinaganiza zothandiza Parishiyi chifukwa tinaona mavuto osaiyanasiyana omwe Parish ino ikukumana nawo,” anatero a Baluti.",https://www.radiomaria.mw/mtakataka-parish-ili-ndi-goloto-la-tsopano/,"July 5, 2019",Izahaki Mwacha
Bambo Kimu Alimbikitsa Akhristu Ku Monkeybay Pothandiza Radio Maria,"Wolemba: Richard Makombe Bambo Kimu nthawi ya perekani-perekani ku St. Louis Monkeybay parish Akhristu a ku St. Louis Monkebay mu diocese ya Mangochi awapempha kuti apitilize kuthandiza Radio Maria kuti ipitilire kufalitsa uthenga wabwino wa Yesu Khristu. A Director a Radio Maria Bambo Joseph Kimu ayankhula izi  pa mwambo wa nsembe ya Ukaristiya yomwe unachitikira ku tchalitchi cha St. Louis MonkeyBay mu dayosizi ya Mangochi yomwe cholinga chake chinali kuthandiza wayilesiyi. Bambo Kimu anati amayamika kwambiri thandizo lomwe anthu amathandiza nalo wayilesiyi. Iwo ati ndi cholinga cha wayilesiyi kuti izitha kufikira anthu ambiri kudzera mu kufalitsa uthenga wa Mulungu. “Ndikudziwa kuti muli ndi mavuto osiyanasiyana pa Parish pano koma munachiona chanzeru kuti muyithandize wayilesiyi kuti ipitilize kufalitsa uthenga wabwino pa dziko lonse,” anatero bamboo Kimu. Pamenepa iwo apempha akhristu onse mdziko muno kuti azigawana ndi mpingo zochepa zomwe ali nazo makamaka pothandiza Radio Maria. bambo Kimu anati, “Kuthandiza sikuyenera kuti ukhale ndi zambiri koma kangachepe komwe muli nako ndizokwanira kugawana ndi anzanu.” Poyankhulapo a Moderator a parishi ya St. Louis MonkeyBay a Wyson Chiondo anati anachiona chanzeru kuti athandize Radio Maria  kuti ntchito za wayilesiyi zipite patsogolo. A Chiondo anati Radio Maria imawathandiza kukulitsa moyo wauzimu choncho ndi koyenera kuithandiza kuti ikwaniritse cholinga chake. Pa mwambowu akhristuwa anapereka ndalama zokwana 3 hundred and 9 thousand ten kwacha. Mwambo wa thandizani Radio Maria wu wachitika pomwe wayilesiyi ili mkati mofunafuna thandizo loyendetsera ntchito za wayilesiyi yotchedwa Mariatona.",https://www.radiomaria.mw/bambo-kimu-alimbikitsa-akhristu-ku-monkeybay-pothandiza-radio-maria/,"July 4, 2019",Izahaki Mwacha
Bungwe la DRP lipereka ma Computer ku Radio Maria Malawi,"Wolemba: Richard Makombe A Rice (achinayi kuchoka kumanja) kupereka katundu ku Radio Maria Malawi Bungwe lothandiza pa ntchito za chitukuko cha zoulutsa mawu   la Developing Radio Partners (DRP) lapereka makina a Computer ndi zipangizo zina zojambulira ma pologalamu ku wailesi ya mpingo wakatolika ya Radio Maria Malawi. Mkulu woyendetsa ntchito za bungwe la Developing Radio Partners (DRP) m’dziko muno a Charles Rice wati ndi wokhutira ndi momwe ntchito yopititsa patsogolo mapologalamu a chinyamata ikuyendera ku Radio Maria Malawi. A Rice amayankhula izi pomwe bungwe lawo limapereka  katunduyi lamulungu ku likulu la wayilesi yi ku Mangochi. “Bungwe lathu ndilokondwa ndi momwe ntchito yothandiza achinyamata kujambula mapologalamu osiyanasiyana okhudza umoyo wawo ikuyendera” anatero a Rice. Bungwe-li ndi limodzi mwa mabungwe omwe anakhadzikitsidwa ndi cholingachothandiza pa ntchito yotukula miyoyo ya achinyamata, kudzera pa wailesiyi. M’modzi mwa omwe  amatsogolera ntchito zojambula ma pologalamu a bungwe-li ndi achinyamata ku wailesi-yi a Daflen Jailosi anayamikira bungwe-li kamba ka thandizolo ndipo anati liwathandiza kuti ntchito yojambula ma pologalamu ikhale yapamwamba komanso izichitika mwachanga. “Tikukhuluilira kuti kuyambira pano kupita mtsogolo muno,tipitiliza kujambula mapologalamu mwaluso ndi mwa ukadaulo ndipo thandizo limeneli lafika mu nthawi yoyenera” anatero Jailosi. Bungwe La USAID ndi lomwe limapereka thandizo la ndalama ku bungwe la DRP.",https://www.radiomaria.mw/bungwe-la-drp-lipereka-ma-computer-ku-radio-maria-malawi/,"July 3, 2019",Izahaki Mwacha
ADUS Idzodza Ansembe 7 Atsopano-Episkopi Alimbikitsa Mtendere,"By Thokozani Chapola Ansembe atsopano a Anglican kuchita malumbiro awo Episkopi wa mpingo wa Anglican mu dayosizi ya uppershire, Ambuye Brighton Vitta Malasa wapempha anthu mdziko muno kuti alimbikitse mtendere ndi cholinga choti chitukuko chipite patsogolo.
Ambuye Malasa amalankhula m’boma la Mangochi pa mwambo wodza ansembe komanso madikoni omwe unachitikira ku St. Thomas Complex. Iwo ati nthawi yakwana yoti anthu ayiwale za chisankho ndi kupita chitsogolo.
“Nthawi yakwana yoti tikhululukirane wina ndi mzake ndi kuyang’ana patsogolo kuti titukule dzikoli pamodzi. Mchitidwe wa ziwawa omwe ukuchitika mdziko muno ukuwononga zinthu zambiri,” anatero Ambuye Malasa.
Mmau ake mlendo yemwe anali mlendo wolemekezeka pa mwambowu yemwe ndi wachiwiri kwa mtsogoleri wa dziko lino a Everton Chimulirenji anati boma ndi lodzipereka kugwira ntchito ndi mipingo popititsa patsogolo ntchito zachitukuko monga za maphunziro komanso za umoyo. Iye anapempha miingo kuti ipitirize kupemphelera mtendere komanso chitukuko mdziko muno. Chimulirenji: Mipingo ndi zipembezo zipitirize kupemphelera mtendere mdziko muno Polankhulapo bambo Joseph Kimu omwe ndi a Director a Radio maria Malawi otumikira mpingo wa katolika mu dayosizi ya Mangochi omwe analalikira pa mwambowu anapempha ansembe komanso ma dikoni a mpingo wa Anglican omwe adzodzedwa kumene mu dayosizi ya mpingowu ya Uppershire kuti alimbikire kupemphera komanso kuthandiza anthu osauka.
Iwo ati ndi kofunika kuti ansembewa komanso ma dikoniwa amudziweYesu Khristu kuti athe kulalika bwino za uthenga wa AmbuyeYesu.
“Ndikupempheni kuti muyambe kumudziwa komanso kumukonda Yesu khristu kuti muthe kulalika bwino za ufumu wake”anatero bambo Kimu.
Bambo Kimu anati ngati atumiki a Mulungu ndi kofunika kuti ansembewa akuyenera kukhalao khwima pa chikhulupilirochawo komanso kudziwa yemwe iwo akumutumikira kuti ntchito yawo yotumikira ikhale yopindulitsa kwa akhristu omwe azikawatumikira.
Bambo Kimu anati,”Ndikupempheni kuti mukhale ansembe komanso ma dikoni okonda kupemphera komanso mudziwe cholinga chomwe mwasankhira kutumikira Mulungu’’.
Patsikuli, adikoni asanu ndi awiri omwe omwe ndi David Chilowoza, Tendai Mdutu, Edington Matendeu, Frank Saulo, Isaac Phiri, Kenneth Wisiki komanso Shame Banda adzodzedwa kukhala ansembe ndipo atumiki ena atatu omwe ndi Austin Lwanda, Charles Lezile komanso Peter Kumwima adzodzedwa kukhala ma dikoni. Mwapadera Vicar general wa dayosiziyi bambo Edward Mtendere Kawinga apatsidwa ulemu wokhala Kenani womwe ndi ulemu otsiriza womwe bishop mu mpingo wa Anglican angapereke kwa wansembe potengera ntchito zake zabwino zomwe akugwira.",https://www.radiomaria.mw/adus-idzodza-ansembe-7-atsopano-episkopi-alimbikitsa-mtendere/,"July 2, 2019",Izahaki Mwacha
ECM Idzudzula Ziwawa pa Ndale,"By Thokozani Chapola Alemba kalata yodzudzula ziwawa-Aepiskopi a mpingo wa katolika Bungwe la ma bishop a mpingo wa katolika mdziko muno la Epicopal Conference of Malawi (ECM) ladzudzula mchitidwe wa ziwawa womwe wakhala ukuchitika mdziko muno chichitikireni chisankho chapatatu pa 21 May. Bungweli lanena izi kudzera mu chikalata chomwe latulutsa Lachisanu, 28 June 2019 pambuyo pa mkumano wake wa masiku asanu omwe unachitikira ku likulu la bungweli mu mzinda wa Lilongwe. Ma episkopi-wa ati  ataona, kumvetsera, kusinkhasinkha ndiponso kupemphera pa zinthu zimene zakhala zikuchitika ndipo zikupitirira kuchitika pambuyo pa chisankho chapatatu cha pa 21 May 2019, aona kuti ndikofunika kuti adzudzule mwamphamvu mkhalidwe wochita ziwawa ndi nkhanza zosiyanasiyana zimene zakhala zikuchitika m’madera ena a dziko lino. Iwo ati sakugwirizana ndi mkhalidwe wovutitsa anthu osalakwa ndi kuwaonongera katundu wao chifukwa cha ndale, kusiyana mitundu kapena zigawo zimene anthu amachokera. Iwo ati khanza ndi kuzunza anthu ena ndi tchimo ndipo ndi chinthu chosavomerezeka; kuvutitsa anthu ena ndi mkhalidwenso  wotsutsana ndi ufulu umene a Malawi ankafunapamene adasankha kukhala ndi boma la demokalase ndi matipate. Pamenepa iwo apempha Akhristu onse Akatolika kuti akhale zida zodzetsa umodzi ndi mtendere mdziko muno ndipo apempha akhristu wa kuti lamulo la chikondi pa wina ndi mzake likhale mmitima mwawo. Ma bishop wa apempha Akatolika onse kuti akane  kugwiritsidwa ntchito ngati zida zochitira nkhanza anthu ena  ndipo apewe mkhalidwe wofalitsa udani ndi mauthenga abodza pogwiritsa ntchito njira zamakono zofalitsira nkhani – social media. Pa nkhani ya ziwonetsero, mabishop wa ati nzika zonse za dziko lino, komanso magulu monga mabungwe, kapena munthu aliyense payekha, ali ndi ufulu wochita ziwonetsero mwabata potengera mu buku la malamulo a dziko lino choncho iwo ati  anthu amene  akuchita ziwonetseo movomerezeka akuyenera kutetezedwa mokwanira ndi a zachitetezo. Atsogoleri a mpoingo wa katolikawa ati aona kuti sichinthu cha nzeru kuti atsire ndemanga pa za mmene zinthu zokhudza chisankho zidayendera podziwa kuti nkhaniyi ili ku Bwalo la Milandu. Ma bishop wa kudzera mu kalatayi yomwe yalembedwa pa mutu woti ngodala anthu odzetsa mtendere omwe ndi mawu ochokera pa mateyu 5 ndime ya 9 apempha nzika zonse za dziko lino kuti zisunge bata ndi mtendere ndiponso umodzi pamene anthu onse mdziko muno akudikira chiweruzo cha Bwalo la Milandu pa nkhani ya chisankhoyi ndipo ati ali ndi  chiyembekezo kuti chilungamo ndi choonadi ziwonekera poyera pankhaniyi. Maepiskopi wa ati apitiriza kupemphera kuti m’dziko muno  mukhale mtendere, umodzi ndi kukhululukirana ndipo apemphanso akhristu onse Akatolika kuti apitirire kupempherera dziko la Malawi. Pa mkumanowu panali ma bishop onse a mpingo wa katolika m’ma dayosizi 7 komanso woyendetsa ntchito za dayosizi ya Dedza kuphatikizapo yemwe wangosankhidwa kumene kukhala nthumwi ya Papa m’maiko a Malawi ndi Zambia Gian Franko Gallone.",https://www.radiomaria.mw/ecm-idzudzula-ziwawa-pa-ndale/,"July 1, 2019",Izahaki Mwacha
Boma la Dedza Layamba Kugawa Zipangizo Zotetezera Anthu Akhungu la Chialubino,By Glory Kondowe Anthu akhungu ngati ili akusowa chitetezo Ntchito yogawa zipangizo zotetezera anthu omwe ali ndi khungu la chialubino(pachingerezi security alarms) yayamba m’boma la Dedza. Pokhazikitsa ntchito-yi wachiwiri kwa mkulu woyang’anira ntchito za apolisi m’bomalo Assistant Supritendent Paul Zitha anati ntchito yobweretsa chitetezo kwa anthu omwe ndi akhungu la chialubino komanso kuteteza munthu aliyese ndi ya wina aliyese osati apolisi okha. Assistant Supritendent Zitha anapitiriza kupempha anthu kuti adzikhala a umodzi ponena kuti umodzi umabweretsa mtendere ku dera ngakhalenso ku dziko. Mwambo wokhazikitsa kugawa kwa zipangizozi unachitikira m’mudzi mwa Nambirika kwa mfumu yayikulu Kachere m’boma lomwelo la Dedza.,https://www.radiomaria.mw/boma-la-dedza-layamba-kugawa-zipangizo-zotetezera-anthu-akhungu-la-chialubino/,"June 28, 2019",Izahaki Mwacha
Archdiocece ya Blantyre Yawonjezera ma Parishi Awiri,"By Glory Kondowe Wasankha ma parishi awiri atsopano – Msusa Archdiocese ya mpingo wa katolika ya Blantyre yawonjezera chiwerengero cha ma parish ake kuchoka 41, kufika pa ma parish 43. Izi zachitika kutsatira kukwezedwa kwa tchalitchi la Namame lomwe linali pansi pa parish ya Our Lady Queen of All Hearts-Limbe Cathedral komanso tchalitchi la Mithungu lomwe linali pansi pa parish ya Phalombe kukhala ma parish oyima pawokha. Malinga ndi chikalata chomwe archdiocese-yi yalemba kupita kwa atsogoleri ndi akhristu eni ake, archepiskopi wa archdiocese ya Blantyre Ambuye Thomas Luke Msusa ati kuchuluka kwa akhristu mu nthambi zonse za archdiocese-yi ndi zomwe zachititsa kuti awonjezere ma parish-wa ndi cholinga chofuna kuthandiza akhristuwa kuti azifikiridwa mosavuta ndi ansembe kuti aziwathandiza pa zosowa za moyo wawo wa chikhristu pofuna kukulitsa chikhulupiliro chawo. Pakadalipano, arch-episkopi Msusa asankha bambo James Khembo kukhala bambo mfumu ku parish ya Namame komanso bambo Lazarus Zulani kukhala bambo mfumu ku parish ya Mithungu. Pamenepa, Ambuye Msusa apempha mgwirizano olimba pakati pa akhristu a mu arch-diocese-yi ndi cholinga chofuna kuzamitsa chikhulupiliro chawo mwa Yesu Khristu.",https://www.radiomaria.mw/archdiocece-ya-blantyre-yawonjezera-ma-parishi-awiri/,"June 28, 2019",Izahaki Mwacha
Papa Apempherera Mzimu wa Bambo Osowa Pokhala,"By Sylvester Kasitomu Mtsogoleri wampingo wakatolika padziko lonse Papa Fracisco wati ndi wokhudzidwa ndi imfa ya anthu awiri omwe anamira mu mtsinje wapamalire a dziko la Mexico ndi America. Wapereka uthenga wa chipepeso – Papa Papa wapereka uthengawu kudzera kwa mlembi wake wamkulu ku likulu la mpingowu ku Vatican, Alessandro Gissoti pomwe anawona zithunzi pa tsamba la Internet zomwe zikuwonetsa anthuwa omwe ndi bambo yemwe ndi Oscar Alberto komanso mwana wake wankazi Valeria, akuyandama mbali mwa mtsinjewu. Mwazina Papa wati ndi wokhudzidwa ndi imfayi yomwe yachitika kaamba koti anthuwa amasowa pokhala ndipo wapempherera mizimu yawo kuti iwuse mumtendere wosatha. Malipoti ati mkuluyi yemwe ndi m‘modzi mwa anthu osowa pokhala mdziko la Mexico amafuna kuwolokera mdziko la amerika ndipo anabereka mwana wakeyu ndikuyamaba kusambira mu mtsinjewu ndipo atafika pakati pa nsinjewu anatopa ndi kuyamba kumira, ndipo anapezeka mamawa a lolemba pa 24 June 2019 atafa pamodzi ndi mwana wakeyu m‘mbali mwa mtsinjewu. Anthu ambiri maka ana akupezeka atafa mdzikoli kaamba kosowa pokhala pomwe lamulungu lapitali ana ena awiri ndi mayi m’modzi anapezeka atafa kaamba kakutentha.",https://www.radiomaria.mw/papa-apempherera-mzimu-wa-bambo-osowa-pokhala/,"June 27, 2019",Izahaki Mwacha
MEC  Ilowa Pansika,"By Slyvester Kasitomu Bungwe lowona za chisankho m’dziko muno la Malawi Electoral Commission (MEC) lalengeza likhala likugulitsa wina mwa katundu wa bungweli yemwe wakhala asakugwira ntchito kwa nthawi yaitali. Bungweli lalengeza izi kudzera mu chikalata chomwe latulutsa. Mneneri wa bungwe-li Sangwani Mwafuliwa wati a Malawi asakhale ndi nkhawa yoti katundu yemwe akugulitsayu ndi yemwe angwiritsidwa ntchito pa chisankho chomwe chinachitika mdziko muno mwezi watha ponena. Mwafulirwa: Tatsata dongosolo loyenera “Katundu yemwe tikugulitsayu ndi yekhayo yemwe samagwira ntchito komanso anagwiritsidwa ntchito mu zisankho zomwe zinachitika mdziko muno zaka zapitazi,” anatero a Mwafulirwa. Mwazina iwo ati pogulitsa katunduyi atsata njira zoyenera zakagulitsidwe ka katundu wa boma. A Mwafulirwa anati, “Kuti tigulitse katunduyi tatsata dongosolo loyenera ndipo tiwatsimikizire a Malawi onse kuti tikudziwa za chigamulo cha khothi ndipo ife a bungwe la MEC timalemekeza malamulo a dziko lino choncho pa katundu amene akugulitsidwayu palibe amene akukhudzidwa ndi milandu yomwe ili kukhothi kapena anthandiizira pa ntchito yokonzera chisankho cha pa 21 May.” A Mwafulirwa amemeza mabungwe omwe si aboma komanso atsogoleri a zipani zosiyanasiyana mdziko muno kuti adzafike pa tsiku la malondali kuti adzaone katundu yemwe akugulitsidwayu. Bungwe loyendetsa chisankho mdziko muno ati lakonza zogulitsa katunduyi yemwe sakugwira ntchito ndipo amangowonongeka ku malo osungira katundu wa bungweli.",https://www.radiomaria.mw/mec-ilowa-pansika/,"June 26, 2019",Izahaki Mwacha
Papa Apempha Akhristu Alimbike pa Ntchito Zachifundo,By Thokozani Chapola M’tsogoleri wa mpingo wakatolika pa dziko lonse Papa Francisco walimbikitsa akhristu a mpingo-wu kuti adzipereke pogwira ntchito zachifundo. Papa: Atumiki akhale achifundo Papa Francisco walankhula izi pa umodzi mwa miyambo imene watsogolera ku likulu la mpingowu ku Vatican.  Iye wati mulungu amakondwera ndi anthu omwe amadzipereka pogwira ntchito zachifundo mosalira kuyembekezea malipiro aliwonse. Kumbali ya utumiki m’tsogoleri wa mpingo wakatolika-yu papa Francisco anati kwa onse omwe amadzipereka pa ntchito za utumiki akuyenera kumaonetsetsa kuti akugwiradi ntchito-yi moona mtima ngakhale kuti azikumana ndi zovuta zosiyanasiyana zomwe zimapezeka pogwira ntchito-yi.,https://www.radiomaria.mw/papa-apempha-akhristu-alimbike-pa-ntchito-zachifundo/,"June 24, 2019",Izahaki Mwacha
Akakhala ku Ndende Zaka 7 Kamba ka M’memo,"By Thokozani Chapola Bwalo lachiwiri la milandu ku Limbe mu mzinda wa Blantyre lalamula bambo wina wa zaka 22 Chikondi Lester kuti akakhale ku ndende ndi kukagwira ntchito ya kalavulagaga kwa zaka zisanu ndi ziwiri kamba komu peza olakwa pa mulandu wovulaza mzake kamba ka  m’memo. Malinga ndi wapolisi wotengera milandu ku khoti pa polisi ya Limbe, Ian Ntaba anauza bwalo la milandu  kuti  pa 8 June, gulu la anthuwa linkagwira ganyu pa nsika wa Machinjiri ndipo nthawi ya nkhomaliro itakwana adagwilizana kuti asonkhe koma Briton Mchetsera wa zaka 24 zakubadwa sanakwanitse kusonkha koma kuti analoledwa kuti adye nawo chakudyacho zomwe zinakwiyitsa a Lester ndipo anafika pokankha ndi kuvulaza mzawoyi pomugenda ndi duka. Anthu akufuna kwa bwino ndi omwe anatengera bamboyu kuchipatala cha Queen Elizabeth komwe anakathandiza mkulu-yi. Yemwe wapereka chigamulochi ndi Second Grade Magistrate George Chimombo.",https://www.radiomaria.mw/akakhala-ku-ndende-zaka-7-kamba-ka-mmemo/,"June 23, 2019",Izahaki Mwacha
Akhristu mu Dayosezi ya Blantyre Awapempha Kuthandiza Radio Maria,"By Richard Makombe Akhristu komanso anthu omwe amakonda kumvera Radio Maria mu mzinda wa Blantyre ndi madera ozungulira awapempha kuti alimbikitse kuthandiza wayilesi yi pa nthawi ino yomwe ikuchita nsonkhasonkha wa ndalama kudzera ku program ya Mariatona. Wapampando wa bungwe la chipembezo pa Limbe Cathedral Patrick Kombe amayankhula izi kwa mtolankhani wa Radio Maria Malawi mu mzinda wa Blantyre.  “Ndikofunika kuti tidzutsenso bungwe la abwenzi a wayilesiyi kuti ligwire ntchito yokonza ndondomeko monga kuchita Fund Raising pofuna kupeza ndalama zothandizira wayilesiyi,” anatero a Kombe. A Kombe omwenso ndi m’modzi mwa abwenzi a wayilesiyi ati akufuna kulimbikitsa bungwe la abwenzi a wayilesiyi pa Limbe Cathedral ndi cholinga choti ntchito za wayilesiyi zipite patsogolo. “Ndikufuna anthu onse akufuna kwabwino kuti tigwirane manja ndipo tisonkhanitse ndalama zomwe zingathandize kupititsa ntchito za wayilesiiyi patsogolo monga kugula ma units a magetsi mu transmitter yaku Mpingwe,” anatero a  Kombe.  Mariatona  ndi njira yomwe imathandiza wayilesiyi kutolera ndalama zoyendetsera ntchito za wayilesiyi  yomwe imachitika chaka ndi chaka ndipo chaka chino inatsegulidwa pa 4 May ndipo ikuyembekezeka kudzatha  mwezi wa July.",https://www.radiomaria.mw/akhristu-mu-dayosezi-ya-blantyre-awapempha-kuthandiza-radio-maria/,"June 22, 2019",Izahaki Mwacha
I am a Catholic and am Proud Ithandiza Chipatala cha Milepa,"By Richard Makombe and Luke Chimwaza Mamembala a bungwe la I am a Catholic am Proud Ngati njira imodzi yogwira ntchito ntchito za chifundo, akhristu a mpingo wakatolika m’bungwe la I am a Catholic And Am Proud mu archdayosizi ya Blantyre athandiza odwala pa chipatala cha Milepa m’boma la Chiradzulu.
M’modzi mwa akuluakulu a bungwe-li a James Kholomana wati thandizoli ndi lina mwa gawo la ntchito zomwe bungweli limagwira.
Poyankhula atapereka katunduyi, a Kholomana ati anachiona chanzeru kuti athandize akhristu omwe ali ku dera la kunja kwa Blantyre kamba koti nthawi zonse amathandiza anthu a mdera la Blantyre.
“Tinachiona cha nzeru kuti tithandize anthu a kuno ku Milepa chifukwa naonso amasowa thandizo,” anatero a Kholomana.
Poyankhulapo atalandira katunduyi m’modzi wa akulu-akulu pa chipatalapo mai Rosetta Mugawa anati ndi othokoza ndi thandizo losiyanasiyana lomwe gululi lawathandiza.
Mayi Mugawa anati kupatula katundu yemwe alandirayo, pa chipatalapo amasowa zinthu zambiri zomwe zimafunikira kuti agwire bwino nchito yawo yothandiza anthu odwala monga mankhwala komanso makina oyezera matenda othamanga magazi ndi ena ambiri.
Katundu yemwe bungweli linapereka ndi monga ndi zitenje, ndipo wina ndi wa zikolopa ndi ndowa zotungira madzi ndi zina zambiri.",https://www.radiomaria.mw/i-am-a-catholic-and-am-proud-ithandiza-chipatala-cha-milepa/,"June 21, 2019",Izahaki Mwacha
Anthu Ena Atulutsa Nsalu ya CWO Yachinyengo,"By Richard Makombe Apanga nsalu yofanana ndi imeneyi yachinyengo Bungwe la amayi a chikatolika la Catholic Women Organisation (CWO), mu archdiocese ya Lilongwe lati ndilokhudzidwa ndi mchitidwe umene anthu ena achita popanga nsalu ya bungwe-li mwachinyengo. Wapampando wa bungwe-li mu archdiocese-yi, mayi Prudence Kadiwa amayankhula izi  pa mwambo wa macheza omwe  bungwe-li linakonza  ku Maula Podium. Iwo ati kupezeka kwa nsalu-yi kulowetsa pansi ntchito bungwe-li m’dziko muno. ‘Ndichenjeze onse amene atulutsa nsaluyi mwachinyengo kuti ndi zinthu zosakhala bwino ndipo zibwezeretsa pansi ntchito za bungweli,” anatero mayi Kadiwa. Pamenepa iwo apempha amayi onse kuti asagule nsaluyi kuti anthu omwe omwe akugulitsa nsaluyi asowe msika.",https://www.radiomaria.mw/anthu-ena-atulutsa-nsalu-ya-cwo-yachinyengo/,"June 20, 2019",Izahaki Mwacha
Archbishop Msusa Wapempha Akhristu Asunge Bata Podikira Mlandu wa Chisankho,"Arkiepisikopi wa archdiocese ya Blantyre ya mpingo wa katolika wapempha anthu mdziko muno kuti apitilize kusunga bata ndi mtendere pamene mdziko muno muli mpungwe pungwe pa nkhani zokhudza ndale.  Archbishop Thomas Luke Msusa amayankhula izi ku Limbe cathedral pa mwambo wa chaka cha Pentekosti omwe wachitika lamulungu pa 9 June 2019. Mwambowu unachitika limodzi ndi mwambo wa  ulimbitso. Poyankhula mwa mwambowu, Ambuye Msusa anati akhristu omwe amakhulupirira mphamvu za mzimu woyera akuyenera kuyenda ndi yesu khristu, komanso kulalika chilungamo ndi mtendere kamba koti izi ndi mphatso za mzimu woyera. “Ife tonse amene talandira mphatso ya mzimu woyera tikhale olimba mtima pakufalitsa uthenga wa mulungu osachita mantha,” anatero archbishop Msusa. Iwo anapemphanso andale kuti apewe kuyankhula mawu onyoza komanso kuchita ziwawa pomwe nkhani yokhudza chisankho ili ku mabwalo a milandu. Arckibishop Msusa anati, “Tiyeni akhristu tiyende ndi mzimu woyera ndipo tikhale anthu odzetsa mtendere ndipo tionetse mtendere pakati pathu.” Pa mwambowu akhristu okwana 294 ochokera mu nthambi zozungulira parish ya Limbe Cathedral analandira sakramenti la ulimbitso.",https://www.radiomaria.mw/archbishop-msusa-wapempha-akhristu-asunge-bata-podikira-mlandu-wa-chisankho/,"June 19, 2019",Izahaki Mwacha
Sister Adora Magaleta Likwethu Alowa M’manda,"By Glory Kondowe Thupi la Sister Adora Magaleta Likwethu a chipani cha atumiki a Maria Virgo Oyera cha Servants of the Blessed Virgin Mary (SBVM)  lalowa m’manda ku Mary-View ku Nguludi m’boma la Chiradzulu. Amwalira ali ndi zaka 95-Sister Adora Likwethu Malingana ndi mlembi wa mkulu mu chipanichi Sister Georgina Kapangwa wati Sister Adora anamwalira loweruka pa 15th June 2019 ku nyumba yosungira asisitere achikulire ndi odwala ya Mary View ku Nguludi m’bomalo. Malemu sister Adora anabadwa pa 5 June m’chaka cha 1924, m’mudzi mwa  Nachamba m’dera la mfumu yayikulu  Machinjiri m’boma la Blantyre. Iwo amwalira ali ndi zaka 95 zakubadwa komanso 75 zotumikira mu chipani cha asistere cha  SBVM. Pa mwambo woyika malemuwa, ambuye Thomas Luke Msusa a mu arkidayoyosizi ya Blantyre omwe anatsogolera mwambowu apempha akhristu ndi abale a atumiki a mu mpingo kuti azikhala ndi chidwi chothandiza atumikiwa adakali moyo komanso kusamalira manda awo akamwalira.",https://www.radiomaria.mw/sister-adora-magaleta-likwethu-alowa-mmanda/,"June 18, 2019",Izahaki Mwacha
St. Luke Kandaya Mphakati Uyendera Radio Maria,By Glory Kondowe Akhristu ampingo wakatolika m’dziko muno awapempha kuti apitilize kuthandiza Radio Maria Malawi ndi kuti ntchito zake zipitilire kuyenda bwino. Wapampando wa m’phakati wa St. Luke-Kandaya ku Guilime  parishi mu arch-dayosizi ya Lilongwe a Charles Weruzani ndi omwe anena izi pomwe akhristu a m’phakati-wu anafika kudzayendera likulu la wailesi-yi ku Mangochi. Iwo anati wailesi-yi imawathandiza kumvetsa bwino za moyo wa chikhristu kotero ikuyenera kulandira thandizo ndi kuti ntchito zake zipitilire kuyenda bwino. Mwa zina akhristu-wa anafika limodzi ndi ana otumikira mpingowu a m’gulu la Tilitonse omwe anapatsidwanso mwayi wofalitsa uthenga wabwino kudzera mu ma program osiyanasiyana omwe ajambulitsa.,https://www.radiomaria.mw/st-luke-kandaya-mphakati-uyendera-radio-maria/,"June 16, 2019",Izahaki Mwacha
Akhristu a St. Francis Chidzanja Parish Athandiza Radio Maria,"Akhristu a mpingo wakatolika ku Parish ya St. Francis of Assis – Chidzanja mu dayosizi ya Mangochi awayamikira kamba kothandiza Radio Maria Malawi molowa manja. A Director a wailesi-yi, bambo Joseph Kimu amayankhula izi pa mbuyo pa mwambo wa nsembe ya ukaristia omwe unachitikira ku parish-yi omwe cholinga  chake ndikuthandiza wailesi-yi. Iwo anati potengera ndi  momwe akhristu-wa achitira pothandiza wailesi-yi, zasonyezeratu kuti nawo amadziwa kufunika kothandiza wailesi-yi. Bambo Kimu anati ndi okondwa kuti bambo mfumu komanso akhristu a parish yi anavomera kuti Radio Maria ikachite misa yopempha thandizo ngakhale kuti parishiyi ikukumana ndi mavuto osiyanasiyana pa nkhani ya chuma. “Ndalama yomwe mwapereka simunataye ndipo ndikudziwa kuti mwapereka ndi ndi chikhulupiliro komanso chifukwa chokonda wayilesi ya Radio Maria” anatero Bambo Kimu. Pa mwambowu akhristuwa anathandiza wailesiyi ndi ndalama zokwana 1 hundred and 18 thousand kwacha.",https://www.radiomaria.mw/akhristu-a-st-francis-chidzanja-parish-athandiza-radio-maria/,"June 6, 2019",Izahaki Mwacha
Anthu a Ulumali Sanachite Bwino pa Chisankho-MUB,"Bungwe lomenyera maufulu a wanthu osaona mdziko muno la Malawi Union of the Blind (MUB) lati anthu ambiri osaona omwe anapikitsana nawo pa chisankho chapitachi sanachite bwino kamba koti anthu ambiri m’dziko muno adakalibe maganizo oti anthu osaona sangathe kuwathandiza pa ntchito zotukula dziko lino. Mkulu wa wabungwe-li m’dziko muno a Ezekiel Kumwenda amayankhula izi kwa mtolankhani wathu amene amafuna kudziwa nambala ya anthu osaona omwe anapambana pa mipando yosiyanasiyana yomwe amapikitsana nawo pa chisankhochi. Kumwenda: Anthu ambiri sanawakhulupilire anthu osawona A Kumwenda ati ndi zomvetsa chisoni kuti mwa anthu asanu ndi m’modzi (6) omwe amapikisana nawo pachisankhochi  m’modzi yekha ndi amene wapambana pa   mpando wa ukhansala mdera lina m’boma la Machinga. “Anthu ambiri sanawakhulupilire anthu osaona kuti angawatsogolere pa mipando yosiyanasiyana,” anatero a Kumwenda. Iwo anaonjezera kuti vuto la kusowa kwa ndalama zochititsira misonkhano yokopa anthu ndi lomwe lawonjezeranso kuti anthu wa asachite bwino pa zisankhozi. A Kumwenda ati ali ndi chiyembekezo kuti chiwerengero cha anthu osaona omwe adzapikisane nawo pa chisankhochi mchaka cha 2024 chidzakhala chokwera kamba koti chimenechi chinali chiyambi chabe.",https://www.radiomaria.mw/anthu-a-ulumali-sanachite-bwino-pa-chisankho-mub/,"June 6, 2019",Izahaki Mwacha
Achinyamata a YCW Ayendera Ndende ya Ana ya Bvumbwe,"Akayidi achichepere ngati awa akusowa chithandizo Mlangizi wa achinyamata mu dinale ya Thyolo mu arkidayosizi ya Blantyre Bambo John Luwani apempha mabungwe a mpingowu kuti adzilimbikira kudzipereka poyendera anthu omwe akusungidwa mu ndende zosiyanasiyana m’dziko muno.
Bambo Luwani amayankhula izi la mulungu pomwe achinyamata a bungwe la Young Christian Workers (YCW) mu dinale-yi anakayendera ndi kukapereka thandizo lawo pa ndende ya ana ya Bvumbwe m’boma la thyolo .
Bambo Luwani anati ndi kofunika kuti akhristu atengerepo chitsanzo cha gulu YCW pogwira ntchito za chifundo monga kuyendera anthu omwe ali mu ndende.
“Tiyeni titengere chitsanzo cha Yesu Khristu chomwe ananena kuti pomwe ndinali ku chipatala munabwera kudzandiona, pomwe ndinali ku ndende munadzandiyendera,” anatero bambo Luwani.
Iwo anawonjezera kuti pamene achinyamata akuyendera anthu aku ndende amayika chiyembekezo mwa akayidi-wa.
Poyankhulapo mkulu oyendetsa ntchito za chipembezo pa ndende-yi a Steven Chikolosa anati ndi okondwa ndi kubwera kwa bungweli kamba koti katundu yemwe alandirayu awathandiza powapatsa anthu omwe ali mu ndende.
“Pali zinthu zambiri zomwe timazisowa monga sopo choncho kubwera kwa gululi ndi chinthu chonyaditsa kwambiri makamaka podzawalalikira uthenga wa Yesu Khristu. Iwo amasowa zinthu zambiri monga ku mbali ya ku sukulu choncho kubwera kwa gululi zaonetsa kuti anthu ena amawakumbukira,” anatero a Chikolosa.
Katundu yemwe achinyamatawa anapereka ku ndendeyi ndi monga sopo, mafuta odzola, zakudya ndi zina zambiri.",https://www.radiomaria.mw/achinyamata-a-ycw-ayendera-ndende-ya-ana-ya-bvumbwe/,"June 5, 2019",Izahaki Mwacha
Papa Watsiriza Ulendo Wake Wa Mdziko la Romania,M’tsogoleri wa mpingo wakatolika pa dziko lonse Papa Francisco wamaliza ulendo wake wocheza m’dziko la Romania. Papa ali mdziko la Romania Polankhula pakutha pa ulendowu Papa Francisco walimbikitsa akhristuwo za ubwino wolimbikitsa moyo wokhululuka. Papa Francis  wati ngati akhristuwo atalimbikira kuchita izi ndiye kuti adzathandiza pa ntchito zolimbikitsa umodzi ndi chiyanjano pakati pawo. Papa Francis wakhala ali mdziko la Romania kuyambira kumapeto a mwezi wa May ndipo wamaliza ulendo wake pa 3 June.,https://www.radiomaria.mw/papa-watsiriza-ulendo-wake-wa-mdziko-la-romania/,"June 3, 2019",Izahaki Mwacha
ZAP Ipereka Mipando ku Polisi ya Zomba,"Mkulu wa a polisi m’boma la Zomba, Deputy Commissioner Happy Mkandawire wathokodza bungwe la Zomba Action Project (ZAP) chifukwa chopereka mipando ndi zipangizo zina za mu ofesi ku nthambi ya apolisi yoona nkhani zokhudza nkhanza zosiyanasiyana ya Victim Support Unit ku polisi station ya Zomba. A Mkandawire amayankhula idzi Lachitatu ku Zomba Police Station pomwe bungwe la Zomba Action Project limapereka katundu-yi. Iwo ati thandidzoli lafika mu nthawi yabwino pomwe ofesiyi yakhala li pa umphawi wosowa thandizoli. Poyankhulanso popereka zipangozio za mu ofesizi m’modzi mwa akulu akulu a Bungwe la Zomba Action Project, mai Eddie Sekeleza anati bungwe lawo linaganiza zopereka thandizolo  litalandira mavuto osowa zipangizo za mu ofesizi pa ku ofesiyi. Pamenepa Iwo alonjedza kuti bungwe la ZAP lipitilidza kuthandidza polisiyi ndi katundu zosiyanasiyana.
Mipando yomwe bungwe la Zomba Action Project lapereka ku Zomba Police Station ndi ya ndalama zokwanira 175 000 Kwacha. Bungwe la ZAP lidaperekaponso katunduyi ku ofesi yoona nkhani zokhudza nkhanza  zomwe anthu amachitilidwa ku polisi ya Zomba ya Victim Support Unit chaka cha 2009.",https://www.radiomaria.mw/zap-ipereka-mipando-ku-polisi-ya-zomba/,"June 2, 2019",Izahaki Mwacha
Akagwira Jere Zaka 7 Kaamba ka Kuba,"Bwalo lachiwiri lamilandu m’boma la Mangochi lalamula mamuna wina kuti akakhale ku ndende ndi kukagwira ntchito ya kalavula gaga kwa zaka zisanu ndi ziwiri 7 kaamba kopezeka olakwa pa mlandu  wa kuba.  Malinga ndi wofalitsa nkhani za apolisi m’bomalo, mamunayu John Uladi wa zaka 35 zakubadwa anapalamula mlanduwu usiku wapa 3 May 2019 pomwe anathyola mnyumba ya mayi Esnarth Amadu ndi kuba katundu wa ndalama zokwana 90 thousanda kwacha. Mayiyu anakatula nkhaniyi ku Police ya Makokola pomwe anayamba kumufunafuna mkuluyi ndipo ali nkati mwakafukufukuyi ndi komwe anapeza kuti nkuluyu wakhala akuba katundu pothyola nyumba za anthu a m’midzi ya Kera, Makawa, Chipoka, Mpemba, Michesi ndi Matuwi kuyambira mwezi wa October 2018 mpaka mwezi wa May 2019. Popereka chigamulo chake Second Grade Magistrate Augustine Mizaya anati mkuluyi akuyenera kulandila chilango chokhwimachi kamba koti wakhala akudzetsa mantha kwa anthu ozungulira deralo. John Uladi amachokera m’mudzi mwa Sanyira mdera la mfumu yayikulu Mponda m’boma la Mangochi.",https://www.radiomaria.mw/akagwira-jere-zaka-7-kaamba-ka-kuba/,"June 1, 2019",Izahaki Mwacha
"Chakwera Sakugwirizana ndi Zotsatira za Chisankho, Alonjeza Kukagwada ku Bwalo la Milandu","Mtsogoleri wa chipani cha Malawi Congress (MCP) Dr. Lazarus Chakwera wati atengera ku bwalo la milandu bungwe la Malawi Electoral Commission (MEC) kamba kolengeza kuti Proffessor Peter Mutharika ndi yemwe wapambana pa chisankho chomwe chinachitika mdziko muno pa 21 mwezi uno Chakwera: Dziko kuti lidzuke, Mutharika akuyenera agwe . Dr. Chakwera amalankhula izi mu mzinda wa Lilongwe pa msonkhano wa atolankhani womwe chipanichi chinakonza. Iye wati atengera nkhaniyi kukhothi ndi cholinga choti amalawi adziwe chilungamo chenicheni cha mmene chisankhochi chinayendera kuti pamapeto pake Muthalika atule pansi udindo ngati mtsogoleri wa dziko lino. “Ine Lazarus Chakwera ndikunena pano kuti sindikugwirizana ndi zotsatira zomwe bungwe la MEC linalengeza. Ife tikasuma ku high court kuti chilungamo chiwoneke pa nkhniyi, khothi lilamule kuti zotsatirazi ndi zosavomerezeka ndipo agamule kuti zotsatirazi ndi zosavomerezeka, chisankho chichitikenso,” anatero Chakwera. Chakwera anati, “dziko lathuli kuti lidzuke, Mutharika akuyenera agwe.” Pamenepa Dr. Chakwera anapezerapo mwayi otsutsa malipoti omwe akhala akufala pa tsamba la internert oti iwo ndi aphungu atsopano omwe asankhidwa mu chipanichi sakugwirizana ndipo amulamula kuti atule pansi udindo ngati mtsogoleri wa chipanichi ponena kuti ili ndi bodza. “Ena mwayamba kutipekera bodza kuti mchipani mwathu simuli bwino cholinga tisagwirane manja pomenya nkhondoyi koma zimenezo sizitheka,” anatero Chakwera. Izi zikudza patangopita tsiku limodzi bungwe la mgwirizano wa mipingo la Public Affairs Committe (PAC) litawuzanso atolankhani mu mzinda wa Blantyre kuti silikukhutira ndi zotsatira za chisankhochi.",https://www.radiomaria.mw/chakwera-sakugwirizana-ndi-zotsatira-za-chisankho-alonjeza-kukagwada-ku-bwalo-la-milandu/,"May 31, 2019",Izahaki Mwacha
"Mutharika Amukhazikitsa, Akatswiri Amudzudzula Pochita Miyambo Itatu","President wa dziko lino Professor Peter Mutharika wati zipani zonse zomwe zalamulira dziko lino zathandiza kwambiri patchito yokweza chitukuko cha dziko lino. Mutharika amalankhula izi pa bwalo la za masewero la Kamuzu mu mzinda wa Blantyre pa mwambo womukhazikitsa pa udindo ngati mtsogoleri wa dziko lino. Amukhazikitsa ngati president wa dziko lino: Mutharika Iye wati zipani za ndale zotsutsa boma zikuyenera kuvomereza kuti iye ndiye mtsogoleri wa dziko lino. Masiku apitawa akatswiri pa ndale adzudzula boma kaamba kochita miyambo ingapo yosiyana kutsatira kupambana kwa Mutharika. Malinga ndi dongosolo lochokera ku nyumba ya boma likusonyeza kuti pambuyo pa kumulumbiritsa Mutharika komwe kunachitika lachiwiri, boma linakonzanso mwambo womukhazikitsa pa udindowu komanso mwambo wa chipani cha DPP chikhale chikukondwelera kupambana kwake pa chisankhochi womwe uchitike pa Njamba Freedom Park. Mkamanga: Sizimayenera kukhala choncho Malinga ndi Emily Mkamanga, ndi zosabisa kuti boma ligwiritsa ntchito ndalama za nkhaninkhani pa miyambo itatu yonseyi. “Sizimayenera kukhala choncho. Miyambo yonseyi imayenera kuchitika tsiku limodzi chifukwa zonsezo ndi zokhudza chisangalalo. Zomwe akupangazi awononga ndalama zambiri,” anatero Mkamanga.",https://www.radiomaria.mw/mutharika-amukhazikitsa-akatswiri-amudzudzula-pochita-miyambo-itatu/,"May 31, 2019",Izahaki Mwacha
UTM Yalonjeza Kukhazikitsa Ulamuliro Wokomera Aliyense,"Chipani UTM chatsindika kuti chikadzapambana pa chisankho chomwe chikudzachi chidzayesetsa kukhadzikitsa ulamuliro wokomera wina aliyense pa ntchito zotukula dziko lino. Mtsogoleri wa chipanichi Saulos Klaus Chilima amayankhula izi lamulungu pa msonkhano wokopa anthu umene anachititsa pa bwalo la Mponda Freedom Park mu mzinda wa Zomba. Iwo ati chipani cha UTM chikadzapambana chidzaonetsetsa kuti anthu onse achikulire oyambira zaka 65 akulandira ndalama yokwanira 15,000 kwacha mwezi uliwonse yowathandizira pa miyoyo yawo. A Chilima ati boma lawo lidzachotsa ndalama yomwe anthu amalipira akafuna kuyitanitsa madzi ndi magetsi yotchedwa ‘connection fee’ m’chingerezi. Mtsogoleriyu wati adzayambitsa ulimi wa mthilira komanso adzatsitsa mtengo wagulira feteleza kuti anthu adzathe kukolola chakudya chokwanira. Poyankhulapo pa msonkhanowu, mlembi wa mkulu wa chipanichi Patricia Kaliati, anati nthawi yakwana tsopano kuti zinthu zisinthe mdziko muno povotera  a Chilima. “Boma la UTM lidzachotsa katangale komanso kuonetsetsa kuti misewu ya mdziko muno ndiyolimba” anatero mayi Kaliati. Iwo anatinso boma lawo lidzatsitsa mtengo wa cement komanso malata. Iwo anati, “Tidzalipilira mwana aliyense osowa sukulu kuyambira ku pulaimale mpaka ku sekondale.” Naye mkulu owona za achinyamata mchipanichi a Bon Kalindo anati boma lawo lidzapereka ukadaulo kwa achinyamata kuti adzitha kuyambitsa ntchito za malonda. “Tidzayesetsa kuti  achinyamata apatsidwa ndalama zoyambitsira ntchito  za malonda komansokuwaphunzitsa ntchito za manja posayanganira chipani chomwe iwo akutsatira,” anatero a Kalindo.",https://www.radiomaria.mw/utm-yalonjeza-kukhazikitsa-ulamuliro-wokomera-aliyense/,"May 14, 2019",Izahaki Mwacha
Blantyre Arkidayosizi Ipempha Akhristu Apemphelere Chisankho,"Mpingo wa katolika mu arkidayosizi ya Blantyre wapempha akhristu ake kuti awonjezere mapemphero opempherera chisankho cha bata ndi mtendere komanso kuzipempherera iwo eni kuti adzasankhe moyenera pa chisankho chapatatu chomwe chichitike pa 21 May chaka chino. Arkiepiskopi wa arkidayosizi-yi, Ambuye Thomas Luke Msusa ayankhula izi mu uthenga wapadera omwe apereka kudzera mu ofesi yoona zautumiki ya arkidayosiziyo. Iwo apempha atsogoleri a mpingo monga ansembe, asisitere, abulazala komanso atsogoleri a ma parish ndi ma tchalitchi kuti alimbikitse anthu awo kuti akavote ndikusankha atsogoleri omwe adzatukule dziko lino. Chikalatachi chasainidwa ndi mkulu woona za utumiki mu arkidayosiziyo bambo Alfred Chaima ndipopolankhulapo iye wati mpingo ukuyenera kulimbikira mapemmphero kuti Mulungu ayankhe zomwe anthu akufuna kudzera pa chisankho. “Aliyense awonjezere mapemphero mu nthawi ino kuti athe kumvetsera zomwe mzimu woyera akutiyankhula kuti tikasankhe mwanzeru,” anatero bambo Chaima. Iwo ati ndikoyenera kuti anthu akasankhe mwanzeru posatengera zomwe atsogoleri a ndale awapatsa monga ndalama, njinga komanso nsalu mwa zina. Uthengawu wadza malingana ndi momwe nkhani za ziwawa zikumvekera pomwe patsala masiku asanu ndi awiri kuti anthu aponye voti ndi kusankha ma khansala, a phungu a ku nyumba ya malamulo komanso mtsogoleri wa dziko.",https://www.radiomaria.mw/blantyre-arkidayosizi-ipempha-akhristu-apemphelere-chisankho/,"May 14, 2019",Izahaki Mwacha
Papa wasankha nduna yake yoyimilira mpingo wakatolika ku Malawi,"M’tsogoleri wa mpingo wakatolika pa dziko lonse PAPA FRANCISCO wasankha ARCH-BISHOP GIANFRANCO GALLONE kukhala nduna yake yoyimilila likulu la mpingowu kuno ku MALAWI. Mtsogoleri wa mpingo wakatolikayu walengeza za kusankhidwa kwa nduna-yi masana a pa 8 MAY 2019 ku likulu la mpingowu ku VATICAN. ARCH-BISHOP GALLONE anabadwa m’chaka cha 1963 m’dziko la ITALY ndipo anadzodzedwa unsembe m’chaka cha 1988, anasakhadzikitsidwa kukhala bishop pa m’chaka cha 1999. kuchokera pomwe anadzodzedwa umsembe wakhala akutumikira m’mayiko osiyanasiyana monga   MOZAMBIQUE, ISRAEL, SLOVAKIA, INDIA, SWEDDEN, komanso ku likulu la mpingowu ku VATICAN. Padakalipano likulu la mpingo wakatolika mdziko muno EPISCOPAL CONFERENCE OF MALAWI ECM lafuniranso zabwino ARCH-BISHOP GALLONE pa udindo-wu.",https://www.radiomaria.mw/papa-wasankha-nduna-yake-yoyimilira-mpingo-wakatolika-ku-malawi/,"May 9, 2019",Izahaki Mwacha
Akagwira Jere Zaka 6 Atapezeka ndi Chamba,Bwalo lalikulu loweruza milandu m’boma la Dedza lalamula amuna ena awiri kuti akakhale ku ndende ndi kukagwira ntchito yakalavula gaga kwa zaka zisanu ndi chimodzi (6) kaamba kopezeka olakwa pa mlandu ozembetsa chamba. Malinga ndi wofalitsa nkhani za apolisi m’bomalo Edward Kabango wati amuna awiriwa Emmanuel Geofrey wa zaka 24 zakubadwa komanso Fiskani William wa zaka 19 zakubadwa anapezeka ndi chambachi mu basi yomwe imachokera ku Mzuzu kupita ku Blantyre pa 11 March chaka chino. Apolisi omwe amachita chipikisheni mu bus-yi anapeza  kuti amunawa anabisa chambachi mkati mwa zovala zomwe anavala ndipo anawagwira ndi kukawatsekera ku polisi ya Dedza. Amunawa anapezeka olakwa pa mlanduwu ndipo Emmanuel Geofrey anapepha bwaloli kuti limupatse chigamulo chofewa kaamba koti ali ndi mkazi komanso ana awiri pomwe Fiskani William anati ndi mwana wa sukulu. Koma popeka chigamulo chake Magistrate Clemence Derricks Chamwenda anati bwaloli lapereka chigamulo chokhwimachi kwa amunawa kaamba koti anapezeka ndi mulingo wa chamba wochuluka kwambiri ndipo akuyenera kulandila chilango chokhwima kuti ena atengerepo phunziro. Amuna awiriwa amachokera m’mudzi wa Zanyeka kwa mfumu yayikulu Chikulamayembe m’boma la Rumphi.,https://www.radiomaria.mw/akagwira-jere-zaka-6-atapezeka-ndi-chamba/,"March 25, 2019",Izahaki Mwacha
Anthu oposa 20 afa pa ngozi ya Galimoto ku Ntcheu,Anthu 20 afa ndipo ena 31 avulala galimoto yayikulu yonyamula katundu itawagunda pa m’sika wa  Kampepuza m’boma la Ntcheu. Wofalitsa nkhani za apolisi m’bomali Sub-Inspector Hastings Chigalu wati galimotoyi nambala yake ndi 1152 ndipo imachokera ku Lilongwe kupita ku Balaka ndipo itafika pa msikapa dalaivala wa galimoto-yi analephera kuyiongolera bwino ndipo inaphonya m’sewu ndi kukagunda anthu-wo. Pali chiyembekezo choti chiwerengero cha anthu omwe afa chitha kukwera kaamba koti anthu ena agonekedwa ku chipatala cha boma la Balaka komanso ku Kamuzu Central Hospital. Padakalipano boma lati lichita chilichonse chotheka kuthandiza anthu omwe avulalawa komanso liyendetsa mwambo wonse wa maliro a anthu omwe afa pa ngoziyi.,https://www.radiomaria.mw/anthu-oposa-20-afa-pa-ngozi-ya-galimoto-ku-ntcheu/,"March 22, 2019",Izahaki Mwacha
"Papa ndi Okhudzidwa ndi imfa ya anthu ku Malawi, Mozambique ndi Zimbabwe","Mtsogoleri wa mpingo wakatolika pa dziko lonse Papa Francisco wati ndi okhudzidwa ndi imfa ya anthu ochuluka m’maiko a Malawi, Zimbabwe ndi Mozambique amene afa kaamba ka mphepo ya mphanvu yomwe inawomba m’maikowa.
Papa amalankhula izi pa zonkhula-lankhula zomwe amakhala nazo lachitatu lililonse kulikulu la mpingowu ku Vatican.
Iye wati ndi okhuzidwa ndi anthu omwe afa m’maikowa komanso ena omwe akuvutika ndi njala komanso kusowa kwa malo okhala kaamba kavutoli.
Pamenepa Papa Francisko wapempha akhristu mu mpingowu kuti akhale patsogolo kuthandiza anthuwa kudzera m’mapemphero komanso zinthu za kuthupi monga chakudya ndi zina.
Mtsogoleri wa mpingo wa katolikayu wapempherera mwapadera anthu omwe akhuzidwa ndi vutoli ndipo wapempherera mizimu ya anthu omwe afa pa ngoziyi kuti iwuse ndi mtendere wosatha.",https://www.radiomaria.mw/papa-ndi-okhudzidwa-ndi-imfa-ya-anthu-ku-mw-moz-zim/,"March 22, 2019",Izahaki Mwacha
Radio Maria African Congress Conference Starts in Kigali,"A two-day Radio Maria African congress conference has started in Kigali Rwanda. The meeting has drawn together Radio Maria Directors and Presidents who among other things will deliberate on the preparations for Mariathon 2019, an annual  event which aims at intensifying the Maria Project. The conference will run from 06th – 08th February, 2019.",https://www.radiomaria.mw/radio-maria-african-congress-conference-starts-in-kigali/,"February 6, 2019",AlinafeK
President wa Ethiopia Apepesa Kwa Anthu Olumala,"Mtsogoleri wa dziko la Ethiopia wapepesa anthu mdzikolo kamba kolankhula mawu onyonza kwa anthu olumala. Malinga ndi malipoti a wailesi ya BBC, mtsogoleriyo Nana Akufo Addo wapeleka uthengawu kudzera patsamba la mchezo la Facebook. President Addo yemwe ndi wachipani cha New Patriotic (NPP) analankhula mawu onyoza kwa anthu wolumala pamsonkhano wokopa anthu womwe anachititsa sabata latha. Pamsonkhanowo mtsogoleriyo anati boma lake layesetsa kukwanilitsa zitukuko pafupifupi makumi anayi zomwe anawalonjeza anthu mdzikolo pamenepa iye anati yemwe sakuwona zitukuko zomwe iye wachita ndi munthu wakhungu komanso wosamva. Atalankhula izi, bungwe lomenyera ufulu wa anthu wolumala mdzikolo linakwiya zedi kamba ka mauwa.",https://www.radiomaria.mw/president-wa-ethiopia-apepesa-kwa-anthu-olumala/,"February 6, 2019",Izahaki Mwacha
MMD Yakonzeka Kusintha Zinthu-Kuwani,"Bungwe loyendetsa zisankho m’dziko muno la Malawi Electoral Commission (MEC) likupitilira kulandira zikalata za atsogoleri azipani zosiyanasiyana omwe akufuna kudzapikisana nawo pa udindo wa utsogoleri wa dziko lino. Cha-ku-m’mawa-ku yemwe wapereka zikatata zake ndi mtsogoleri wa chipani cha Mbakuwaku Movement For Democracy (MMD) a Peter Dominico Sinosi Driver Kuwani. Polankhula ku Comesa Hall mu mdzinda wa Blantyre komwe kukuchitikira mwambowu. A Kuwani ati ndiwokonzeka kudzathana ndi mavuto a nkhani-nkhani omwe a Malawi akupitilira kukomana nawo m’dziko muno. M’mau ake wapampando wa bungwe la MEC, Justice Dr. Jean Ansah Sc wapempha atsogoleri azipani kuti apewe ndale zonyonzana, koma achite ndale zokhudzana ndi mfundo zachitukuko cha dziko lino.",https://www.radiomaria.mw/mmd-yakonzeka-kusintha-zinthu-kuwani/,"February 5, 2019",Izahaki Mwacha
JB Wapereka Zikalata Zake ku MEC,"Mtsogoleri wachipani cha Peoples (PP), Dr. Joyce Banda naye wapereka  zikalata zake zomuyenereza kudzapikisana nawo pa chisankho cha pulezidenti chomwe chichitike mmwezi wa May chaka chino. Wapereka zikalata zake: Joyce Banda Polankhula atapereka zikalazi  mai Banda wati apitiliza ntchito yake yolimbikitsa kuthandiza osowa komanso kuthetsa umphawi mdziko muno. Iye wati ali ndi kuthekera kolamulira dziko lino ndi luntha kaamba koti wakhala mmaudindo ngati nduna ya boma, wachiwiri kwa mtsogoleri komanso pulezidenti wa dziko lino. Mayi Banda ayima pa chisankhochi ndi Dr. Jellie Jana yemwe ndi mkulu wakale wa bungwe la ADMARC. Mayi Banda apereka zikalatazi ku bungwe la chisankholi patangopita maola ochepa atalengeza kuti achoka mu mgwirizano wa chisankho womwe anapanga ndi chipani cha UTM, Tikonze Dziko Lathu komanso Alliance for Democracy (AFORD).",https://www.radiomaria.mw/jb-wapereka-zikalata-zake-ku-mec/,"February 5, 2019",Izahaki Mwacha
Papa Asainirana Pangano la Mtendere ndi Chipembedzo cha Chisilamu,"Mtsogoleri wampingo wakatolika pa dziko lonse Papa Francisco wati mipingo ili ndi udindo wolimbikitsa mtendere komanso chikondi pa dziko lonse posatengera kusiyana pa zikhulupiliro. Papa: Mpingo wa katolika umakhulupilira mtendere PAPA amalankhula izi mu mzinda wa Abu Dhabi mdziko la United Arab Emirates pambuyo posainilana mgwirizano wa mtendere ndi mtsogoleri wachisilamu mdzikolo Grand Imam. PAPA wati akhristu a mpingo wakatolika, achipembedzo cha chisilamu komanso mipingo yonse yomwe imakhulupilira mulungu akuyenera kugwilira ntchito limodzi polimbikitsa chikondi,mtendere komanso ufulu wachibadwidwe wa anthu. Pali chiyembekezo chakuti kufika kwa Papa mdziko la United Arab Emirates kuthandiza kupititsa patsogolo ubale wabwino wapakati pa akhristu akatolika komanso achipembedzo cha chisilamu. Anthu ambiri mdziko la United Arab Emirates ndi achipembedzo cha chisilamu, anthu 12 pa anthu 100 aliwonse ndi akatolika. Papa Francisco ndi mtsogoleri woyamba wampingo wa katolika kufika mdziko la United Arab Emirates.",https://www.radiomaria.mw/papa-asainirana-pangano-la-mtendere-ndi-chipembedzo-cha-chisilamu/,"February 5, 2019",Izahaki Mwacha
Bishop Tambala appeals for concerted efforts for unity by all pastoral agents.,"By: Judith Sonkho Bishop of Zomba Diocese, Rt. Rev. George Desmond Tambala, has urged all groups discharging pastoral duties in the diocese, to be united in all areas for the benefit of the church. Rt. Rev. Tambala was speaking at Zomba Cathedral during the feast of Presentation of the Lord and the commemoration of World Day of Consecrated Life. Bishop Tambala said, among others, unity brings in effectiveness in all missions of the church. Rt. Rev. George Desmond Tambala – Bishop of Zomba Diocese “There is strength in unity, it contributes in the effectiveness of all missions of the church by bringing together your resources, talents and gifts, the church benefits a lot.”   Bishop Tambala said. Commenting on what the Bishop said, Fr. Harvey Chikumbu of the Capuchin, echoed that unity was brought by Jesus Christ himself during the time he was leaving his disciples, he advised them to be one, meaning unity, therefore, the church has to emulate it. “Unity was brought by Jesus Christ himself during the time he was leaving his disciples, he advised them to be one, meaning unity, therefore in the Catholic church we have different charisms that have to be shown in different areas. There are different orders in the church, some are working in hospital, schools and some are working hand in hand with the people in the field, therefore all these have different works in the church and at the end all these become one which is the body of Christ.” Concluded Fr Chikumbu The eucharist celebration mass brought together all the pastoral agents in the diocese and celebrates their unity. World Day of the Consecrated Life was set aside by Pontifical Missionary Societies – PMS as one way of promoting universality of the church. eucharistic celebration mass brought together all the groups of the church",https://www.radiomaria.mw/bishop-tambala-appeals-for-concerted-efforts-for-unity-by-all-pastoral-agents/,"February 4, 2019",AlinafeK
Zomba District Health Office launches its strategic plan.,"By : Judith Sonkho Formulation and implementation of a Strategic Plan (SP) is said to be one of the key ways and interventions for addressing a number of Health issues gripping the country. Acting Director of Health and Social Services in Zomba district, Dr. Raphael Piringu was speaking at a media briefing organized by Zomba District Health Office with an aim of updating journalists on the progress of their Strategic Plan implementation in the district. Dr. Piringu, said for the first time in the history of the Ministry of Health in the country, Zomba District Health Office launched its first-ever Strategic Plan to address a number of challenges affecting delivery of quality Health Care Services in the district. “We are intensifying the fight against maternal mortality rate, infant mortality rate and fertility rate, among other thematic areas of this Strategic Plan”, said Dr. Piringu. Acting Director of Health and Social Services in Zomba district, – Dr. Raphael Piringu The Acting Director of Health and Social Services said maternal mortality rate is on the increase in the district, thereby fueling maternal deaths, and their target is to reduce the vice by 20 percent by the year 2022. According to Dr. Piringu, the SP will also be looking into a global problem of HIV/AIDS and Tuberculosis, but at district level. He also said his office will strengthen partner collaboration and community ownership of the Strategic Plan to ensure effective implementation of the same to achieve desired goals. “As one way of strengthening this, we have formed the SP together with the community and the stakeholders and we are planning to implement and review it together”, continued Dr. Piringu. The Strategic Plan has a lifespan of five years, from 2017 to 2022 and will be drawing its inspiration from the Ministry of Health’s Strategic Plan which is currently being implemented at a national level.",https://www.radiomaria.mw/zomba-district-health-office-launches-its-strategic-plan/,"February 4, 2019",AlinafeK
Ziwawa pa Ndale ndi Kubera Chisankho-Chilima,"Wachiwiri kwa mtsogoleri wa dziko lino yemwenso ndi mtsogoleri wa chipani cha UTM, Dr. Saulos Klaus Chilima wadzudzula mchitidwe wa ziwawa pa ndale ponena kuti kutero ndi kubera chisankho. Dr. Chilima wanena izi pa msonkhano wa atolankhani womwe chipanichi chinachititsa  mu mzinda wa Lilongwe kutsatira ziwawa pa ndale zomwe anthu ena omwe akuganiziridwa kuti ndi a chipani cholamula cha Democratic Progressive (DPP) akhala akuchitira zipani zotsutsa boma mdziko muno. Iye wati kuwopsezana pa ndale kumachititsa kuti anthu ena alephere kuchita kampeni komanso kuvota momasuka zomwe wati ndi njira imodzi yobera chisankho. Dr. Chilima wadzudzula mtsogoeri wa dziko lino poyang’anira mchitidwe wa ziwawa mdziko muno ndipo wamupempha kuti achitepo kanthu msanga.",https://www.radiomaria.mw/ziwawa-pa-ndale-ndi-kubera-chisankho-chilima/,"February 2, 2019",Izahaki Mwacha
No more cholera cases in Zomba district.,"By :Judith Sonkho Embarking into different healthy activities is said to be one way of preventing cholera in Malawi. This was disclosed by the Acting Director of Health and Social Services for Zomba District Council, Doctor Raphael Piringu during a media briefing organized by Zomba District Health office on Tuesday where among other things he said his office is doing a lot to a free cholera district. Dr. Raphael Piringu- Acting Director of Health and Social Services for Zomba District Council. “As a district Council Healthy Sector, we are well prepared to maintain a free cholera district. We started this exercise last year in June by mobilizing our resources, identifying the gaps, communicating with the communities and aligning all the items with our Strategic Plan 2017 to 2022 with the Ministry of Health among others.” Said Piringu.
Dr. Piringu added that, apart from healthy messages, the office has also delivered all the medical suppliers in all health facilities in the district and to champion this the health office has trained several healthy workers to assist in the process where the only gap the office has is to increase awareness.
“As of now we have sent letters to be read in all churches, mosques, schools and to all community leaders in the district as one way of disseminating cholera prevention messages.” He concluded.
Since 2015 Zomba district has recorded zero cholera cases until now. Zomba has been said to be a cholera hot spot due to Lake Chilwa.
Currently the nation has recorded two cases of cholera in December 2018. One in Ndirande, Blantyre and the other one in Chikwawa district respectively.",https://www.radiomaria.mw/no-more-cholera-cases-in-zomba-district/,"January 30, 2019",AlinafeK
