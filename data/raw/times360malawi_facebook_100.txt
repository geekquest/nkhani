#Times360News
Panja pa ofesi ya nduna yoona zachuma a Sosten Gwengwe pavuta, pomwe ogulitsa galimoto akuonetsa chisangalalo chawo kutsatira ganizo la boma lochotsa misonkho yoitanitsira galimoto yokwera mtengo.
Iwo akuti akagona tulo tsopano.
Mtsogoleri wa gululi a Themba Mkandawire ati iwo apambana nkhondoyi.
ðŸŽ¥by Cathy Maulidi
-----------------
#Times360News
Potsatira kudandaula kwa Amalawi, boma layimika ganizo lake lofuna kukweza mitengo ya misonkho yoyitanitsira galimoto kuchoka kunja kwa dziko lino.
Malinga ndi nduna ya zachuma a Sosten Gwengwe, ganizoli aliyimitsa kaye kuti pachitikenso zokambirana pa nkhaniyi.
Amalawi ambiri anadandaula ndi misonkho yokwera kwambiri yomwe boma linakhazikitsa.
Pakadali pano,  a Gwengwe ati anthu adzigwiritsa ntchito misonkho yakale mpaka nkhaniyi itaunikidwanso.
Ndunayi imayankhula itangokumana ndi gulu la ogulitsa galimoto m'dziko muno.
Mmodzi wa oyimira gululi a Themba Mkandawire wati iwo ndi okondwa ndi izi.
Wolemba Cathy Maulidi
-----------------
#Times360News 
Gulu la anthu ogulitsa galimoto m'dziko muno likukumana ndi nduna yoona zachuma a Sosten Gwengwe pa nkhani yokhudza misonkho poyitanitsa galimoto yomwe boma layika.
Chitulutsireni misonkho yokwera mtengoyi imene ikuyembekezeka kuyamba kugwira ntchito mwezi wa August, anthu akhala akudandaula kuti ganizoli lipangitsa amalawi ambiri kulephera kugula galimoto.
Pakadali pano, mkumanowu uli mkati m'kachipinda komata ndipo atolankhani awauza kuti adikire panja.
Mu mkumanowu mwalowa atsogoleri a magulu ogulitsa galimoto ochoka muzigawo zonse za dziko lino ndipo ena onse akudikira panja.
Wolemba Cathy Maulidi
-----------------
#Times360News #JustIn
Mpingo wa Katolika wakonza zionetsero lachinayi sabata yamawa, zosonyeza kusakondwa ndi ukwati wa amayi kapena abambo okhaokha.
Chikalata chomwe chasayinidwa ndi mlembi wa bungwe la mabishopu a  Katolika la Episcopal Conference of Malawi Bambo Alfred Chaima, chati ku zionetserozi mpingowu ukawonetsa chikhulupiliro chake pa nkhani ya ukwati.
Chikalatachi chamemeza onse okhulupilira mu ukwati wa pakati pa amayi ndi abambo kuti akatenge nawo gawo pa zionetserozo.
Mpingowu wapempha onse okhulupilira kuti asataye chikhulupiliro ndipo alimbe mtima kukana ukwati wa amayi kapena abambo okhaokha.
Wolemba Cathy Maulidi
-----------------
#Times360News
Anthu ochokera maboma a chiradzulu komanso Mulanje omwe anakhudzidwa ndi namondwe wa Freddy apempha boma komanso mabungwe kuti awathandize ndi zipangizo za mthirlra poti kudzera mu ulimiwu ali ndi kuthekera kobwenzellretsa chakudya chimene chinaonongeka ndi Namondweyu.
Pempholi laperekedwa pamene mabungwe a Africa Evangelical Church Development Program, mogwirizana ndi bungwe la Sim Malawi Relief Program amapereka mbewu za chimanga ndi masamba komanso ufa, zovala ndi makasu kwa anthu ochokera kwa Mfumu yaikulu Sunganimzeru m'boma la Mulanje komanso pa Msasa wa Chanza m'boma la Chiradzulu.
Mayi Mary Mataka, ochokera m'boma la Mulanje anati boma lawo linadalitsika ndi mitsinje komanso zitsime zimene  zingathandizire kubwezeretsa chakudya chimene chidaonongeka ndi namondwe, komanso kuziimira paokha pa chuma akagulitsa mbewuzo.
Akuluakulu mabungwewa a Gilbert Ndadzera komanso Christopher Mwaluweni anapempha anthuwa kugwiritsa bwino ntchito zinthu zomwe alandirazo n'cholinga choti kutsogoloku nkhani yosowa chakudya izakhale mbiri yakale.
Anthu oposa 200 ndi omwe apindula ndi ndondomekoyi ndipo ndalama zokwana K10 million ndi zimene zagwira ntchito.
Wolemba Grecium Gama.
-----------------
#Times360News
Charles Numero wa zaka 28 ochokera m'mudzi wa Luwanje, mfumu yaikulu Chikumbu m'boma la Mulanje, yemwe anamenyedwa ndi achifwamba chaka chatha ndipo achipatala anamudula mwendo wakumanzere, akupempha thandizo la mwendo wa plastic kuti ayambenso kuyenda ndikumagwira ntchito zosiyanasiyana zothandiza moyo wake wa tsiku ndi tsiku.
Numero wati pakadalipano akukumana ndi mavuto a zachuma kaamba koti sakukwanitsanso kugwira ma ganyu ngati mmene amachitira kale.
"Kalekale ndikadzuka ndimapita kukagwira ganyu ku msika wa Chinakanaka komanso kulima minda ya anthu koma pano zikukanika ndiye patapezeka kuti pali anthu ofuna kundithandiza ndimwendo, ndili ndi chikhulupiliro umoyo wanga ubwerera chikale," Numero anatero.
Pofuna kumva zambiri komanso kuthandiza imbani foni kwa m'bale wake Chikumbutso Matiki pa nambala awa:
0992113375 Kapena 0888603398
 Wolemba: Grecium Gama
-----------------
#Times360News #IndependenceDayPrayers
Mupemphero lawo, Mufti Shamuna Sosola wati nthawi yakwana kuti mtsogoleri wa dziko lino a Lazarus Chakwera adziwe kuti akumuonongera ntchito ndi ndani, ndipo apempha Chauta kuti awaunikire.
Iwo ati omwe akumuonongera ntchitoyi si anthu a kumudzi, koma anthu amaphunziro awo.
Mtumiku wa Mulunguyu watinso pali anthu ena amene amaoneka ndi "nkhope za chilungamo koma ndi anthu akuba kwambiri".
Iwo ati ali ndi chikhulupiliro kuti mbusa [a Chakwera] sangalephere ndipo Chauta yemwe anathandiza atumiki ena a Mulungu awaunikira a Chakwera.
Iwo atsindikaso kuti pali kufunika koti a Chakwera ndi a Chilima azigwirira ntchito limodzi.
Wolemba Mathews Kasanda
@mathews_kasanda
-----------------
#Times360News #IndependenceDayPrayers
Mu ulaliki wawo, Reverend Billy Gama wati atsogoleri onse omwe adatsogolerapo dziko lino m'mbuyomo adali ndi ntchito zabwino zomwe adachita, komanso zovuta zina.
Ndipo iwo ati pomwe mtsogoleri wa dziko lino Lazarus Chakwera akuyendetsa dziko, n'kofunika Amalawi agwire nawo ntchito limodzi osati kumangodandaula.
Iwo apempha Amalawi kugwirizana ndi kugwira ntchito limodzi potukula dziko lino, pogwiritsa ntchito mphatso zosiyanasiyana zomwe aliyense ali nazo opandanso kuyang'anira chigawo chomwe wina akuchokera. 
Wolemba Mathews Kasanda
@mathews_kasanda
-----------------
#Times360Malawi
Mtsogoleri wa dziko lino, a Lazarus Chakwera, wakhululukira akaidi 2,298 ngati mbali imodzi ya chikondwelero choti dziko la Malawi lakwanitsa zaka 59 lili pa ufulu wodzilamulira lokha.
Kalata imene yasainidwa ndi mlembi wa mkulu ku unduna wa za m'dziko a Oliver Kumbambe yati a Chakwera agwiritsa ntchito mphamvu zawo ngati mtsogoleri wa dziko pokhululukira akaidiwa.
Ambiri mwa iwo ndi amene agwira jele kupitilira theka la chilango chawo, akaidi a chikulire, amene akudwala komanso akaidi aakazi amene amakhala ku ndende pamodzi ndi ana awo.
Kalatayi yatinso akaidi amene akhululukidwawa ndi amene akhala akuonetsa khalidwe labwino.
Wolemba Eric Msikiti
-----------------
#Times360News
Mtsogoleri wa dziko lino a Lazarus Chakwera ndi wachiwiri wawo, a Saulosi Chilima, ali ku mwambo wa mapemphero wokumbukira kuti dziko lino mawa likwanitsa zaka 59 lili pa ufulu wodzilamulira.
Kumwambowu, umene ukuchitikira mu nzinda wa Lilongwe, kwafikanso akuluakulu a zipembedzo zosiyanasiyana komanso nduna zaboma.
Mwambo wamapempherowu ukuchitika pansi pa mutu woti "kukondwerera limodzi, kudzipereka ndi kukonda dziko lathu".
Wolemba Mathews Kasanda 
@mathews_kasanda
-----------------
#Times360News
Pofika lachisanu sabata latha, dziko lino lidali litapeza ndalama zokwana $240 million kuchokera m'malonda a fodya, malingana ndi AHL Tobacco Sales.
Koma ndalamayi ikuperewerabe ndi $10 million kuti ifikire pa ndalama imene dziko lino limafunika kuti liitanitsire katundu kuchokera kunja kwa dziko lino, wokwanira mwezi umodzi.
Dziko lino limafunika ndalama zokwana $250 million pa mwezi.
Ngakhale izi zili chomwechi, ndalamayi ndi yambiri poyerekeza ndi chaka chatha pomwe pofika sabata khumi ndi ziwiri, malonda a fodya anali atapezetsa dziko lino ndalama zokwana $107.7 zokha basi.
Ngakhale izi zikuonetsa kuti ulimi wa fodya ukadali ndi tsogolo, akatswiri apempha boma kuti likhazikitsenso njira zina zopezera ndalama zakunja.
Wolemba Justin Mkweu
-----------------
#Times360News
Khonsolo ya boma la Ntcheu yati pamene mtengo wa fetereza uli wokwera m'dziko muno, ndi kofunika kuti alimi aphunzire kapangidwe komanso kagwiritsidwe ntchito ka manyowa m'minda yawo.
Mkulu woona za ulimi ndi chilengedwe ku khonsoloyi a Edward Katunga, wati izi zingathandize alimi kuti azitha kulima mbewu zosiyanasiyana pogwiritsa ntchito ndalama zochepa zimene zingawathandizenso kuti azikhala ndi chakudya chokwanira chaka chonse. 
A Katunga anati sikoyenera kuti mtengo wokwera wa fetereza ulepheretse alimi kulima mbewu zawo.
Iwo anena izi pa mwambo wokhazikitsa ntchito yosamala nthaka ndi kubwezeretsa chilengedwe m'chimake m'dera la mfumu yaikulu Mpando m'bomali.
Inkosi Mpando yati mafumu alimbikitse anthu awo kutengapo gawo pa ntchitoyi.
Mwezi watha, nduna ya za ulimi a Sam Kawale adakhazikitsa ntchitoyi, imene igwiridwe dziko lonse ngati njira imodzi yothana ndi kuonongeka kwa nthaka komanso kusintha kwa nyengo, pa mwambo umene udachitikira m'boma la Kasungu.
Wolemba Pemphero Malimba
-----------------
#Times360News
Nzika za dziko la Burundi zokwana 38, zomwe zimakhala m'dziko muno zitathawa kwawo, zanyamuka pa ndege lero nthawi ya 2 koloko m'bandakucha, kudzera pa bwalo la ndege la Kamuzu International ku Lilongwe.
Malingana ndi mlembi wamkulu mu unduna woona za chitetezo cha m'dziko a Steven Kayuni, yemwe anakaperekeza nawo anthuwa, nzika za Burundizi zapita kwawo zitapempha kuti zizipita.
Boma lakhala likugwira ntchito yoonesetsa kuti anthu othawa m'maiko akwawo kamba ka nkhondo ndi zifukwa zina abwerere ku malo osungira anthu othawa kwawo ku Dzaleka m'boma la Dowa, kapena kuti abwelere m'maiko awo.
Malingana ndi boma, mwazina, ganizoli linadza kamba koti malamulo samalola munthu wothawa kwawo kukhala kunja kwa malo osungira anthu othawa kwawo, komanso kuti ena mwa maikowo mavuto omwe adachititsa kuti athawe monga nkhondo adatha.
Ena mwa anthuwa, omwe ndikuphakizapo a ku Rwanda ndi maiko ena, akhala akuchita malonda m'madera osiyanasiyana m'dziko muno.
Wolemba Mathews Kasanda
@mathews_kasanda
Zithuzi za pa tsamba la Facebook la a Kayuni
-----------------
#Times360News
Nduna yoona za kunja kwa dziko lino, a Nancy Tembo, yapempha dziko la Tanzania kuti lipereke zikalata zovomereza Amalawi ena omwe ali mdzikolo kukhala nawo kumeneko.
Malinga ndi ndunayi, Amalawi ambiri ali m'dziko la Tanzania pa zifukwa zosiyanasiyana.
Iwo ati ambiri adapita m'dzikolo kalekale pa zifukwa za ntchito ndipo akukhala ndi mabanja awo kumeneko.
A Tembo amalankhula pomwe kazembe watsopano wa dziko la Tanzania kuno ku Malawi, a Agness Richard Kayola, adali ku nyumba yaboma kupeleka zikalata zawo monga kazembe watsopano kwa Mtsogoleri wa dziko lino, Lazarus Chakwera.
Mwa zina, a Tembo ati mayiko awiriwa agwirizana zolimbikitsa ntchito za malonda, kugawana magetsi komanso kukhazikitsa one boarder post ku Karonga.
Poyankhula ndi atolankhani, Kazembe watsopanoyu wati dziko la Tanzania ndilokonzeka kulimbitsa ntchito za malonda ndi dziko la Malawi.
Wolemba Cathy Maulidi
-----------------
#TimesTalk 
Msonkhano waukulu wa chipani cha Democratic Progressive Party (DPP) wamvana kuti a Peter Mutharika ndi amene adzaimire chipanichi pa chisankho cha presidenti cha m'chaka cha 2025.
Kodi inu mukuyiona bwanji nkhaniyi?
Brian Banda akhala akutenga ndemanga zanu madzulo ano kuyambila 5 koloko, programme ya Times Talk, pa Times Radio.
#NthawiYakwana
-----------------
#Times360News
Bungwe la anthu oyitanitsa galimoto kuchokera kunja kwa dziko lino, la chigawo cha kum'mwera, lati sizoona kuti anthu oyitanitsa galimotowa ndi amene anapempha misonkho yatsopano yolowetsera galimoto m'dziko muno.
Dzulo, m'modzi wa akulu akulu ku bungwe lotolera misonkho la MRA a Steven Kapoloma anauza atolankhani mu mzinda wa Blantyre kuti pa nthawi imene boma limatolera maganizo a anthu kuti ayike mu ndondomeko ya zachuma, anthu ambiri anapempha kuti boma liyambe kugwiritsa ntchito misonkho yatsopanoyi.
Poyankhula ndi Times 360 Malawi, wapampando wa bungwe la oyitanitsa galimoto kum'mwera kwa dziko lino a Themba Mkandawire ati anthu amene amayitanitsa galimoto sanapemphepo za misonkhoyi.
Ngakhale izi ziri chomwecho, iwo ati sakudana ndi kusintha kwa lamulo koma mitengo yomwe yaiikidwa ngati misonkho, kamba koti ndiyokwera kwambiri kusiyana ndi m'mene zinaliri poyamba.
Iwo ati mwachitsanzo, msonkho wa duty wa galimoto ya mtundu wa Daihatsu Mira, ya chaka cha 2018, amalipira pafupifupi K1.2 million koma pano azilipira msonkho wopitilira K4 million.
Iwo ati ngati boma silisintha ganizo lawo, achitapo kanthu ndipo sasiya zinthu kuti zikhalebe chonchi.
Mu ndondomeko yatsopano yomwe iyambe kugwira ntchito pa 15 mwezi muno, msonkho wolowetsera galimoto m'dziko muno uziwerengedwa potengera chaka chomwe galimotoyo inapangidwa, komanso kukula kwa engine.
Wolemba Justin Mkweu
-----------------
#Times360News
Khonsolo ya mu mzinda wa Zomba yatsimikizira nzika za mu mzindawu kuti ichita chotheka kuti msewu wa Namiwawa, umene ndi woyenda galimoto ziwiri mbali imodzi (dual carriage pa chingerezi), uthe m'mene pulani ya msewuwu idakonzedwera.
Mwa zina, khonsoloyi idayerekeza kuti msewuwu udzakhala ndi roundabout pafupi ndi maofesi a bungwe lopereka madzi ku chigawo cha kummwera, la Southern Region Water Board (SRWB).
Komabe anthu ena sadakondwe ndi zimene khonsoloyi, kudzera mwa omwe akumanga msewuwu a CAS Civil Contractors, adayamba kumanga pa malopo.
Lero, mkulu wa zomangamanga ku khonsoloyi, Engineer Mayamiko Kabango, wauza Times 360 Malawi ku Zomba kuti khonsoloyi ipitilira ndi ganizo loika roundabout pamalopo.
Iwo ati ntchito yomanga msewu wamakonowu, umene ndi wotalika ma metre 800, yafika pa 90 percent tsopano ndipo kuti kwatsala kulemba mizere yosiyanitsa mpata umene galimoto ziyenera kudutsa.
Wolemba Jarson Malowa
@JarsieM
-----------------
#Times360News
Bungwe lina lomwe silaboma la Forum for National Development (FND) lauza boma kuti lichotse misonkho yokwera yomwe yaikidwa kuti anthu azilipira akaitanitsa galimoto kuchoka kunja kwa dziko lino.
Akuluakulu a bungweli, a Bright Kampaundi komanso a Fryson Chodzi, ati boma liganizire Amalawi pa misonkhoyi.
Iwo apempha Mtsogoleri wa dziko lino a Lazarus Chakwera kuti asalole izi, ponena kuti kulekelera izi kuyipitsa dzina komanso boma lawo.
Apemphanso aphungu a kunyumba ya malamulo kuti ngakhale iwo amapatsidwa mpata woitanitsa galimoto osalipira msonkho, asalore kuti anthu ochuluka avutike ndi misonkhoyi.
Mu chikalata chawo chomwe bungweli latulutsa, iwo ati misonkhoyi itha kuchulutsanso mchitidwe wa katangale chifukwa anthu aziba m'boma kuti akwanitse misonkhoyi.
Wolemba Cathy Maulidi
-----------------
#TimesInvestigation
Achinyamata ambiri akusautsidwa kamba kogwiritsa ntchito mankhwala ozunguza bongo pamene ena akugwiritsidwa ntchito kumapititsa mankhwala ngati awa kumaiko akunja. 
Onerani #TimesInvestigation ndi #ThomasKachere pa You Tube channel yathu. https://www.youtube.com/watch?v=Bg3muk8OmuU
-----------------
#Times360News #Sports
Nguli Aerobics Arena and fitness gym ku Zomba yakonza masewero olimbitsa thupi lachinayi pa 6 July, ngati njira imodzi yokondwelera kuti dziko lino lakwanitsa zaka 59 liri pa ufulu wodzilamulira.
Mkulu wa malowa a Yusuf Nguli Msosa, wati masewero monga awa amathandiza anthu kuti apewe matenda osiyanasiyana. 
Iwo ati cholinga cha masewerowa, omwe adzachitike kuyambira 6 koloko mpakana 8 koloko ku m'mawa wa tsikuli, ndi kudziwitsa anthu za ubwino wolimbitsa matupi.
Mzinda wa Zomba ndi dera limodzi lomwe masewero osiyanasiyana adalowa pansi mu zaka za posachedwapa kaamba ka kuchedwa kwa ntchito yomanga bwalo la za masewero la Zomba, lomwe latenga zaka pafupifupi zisanu ndi chimodzi lisanathe.
Wolemba Jarson Malowa 
@JarsieM
-----------------
#Times360News
Bwalo la milandu la Ntcheu Senior Resident Magistrate lagamula bambo wa zaka 35 zakubadwa a John Kanduku kuti akakhale kundende zaka 21 kaamba kopezeka wolakwa pa mlandu wogwirira mwana wawo womupeza, wa zaka khumi ndi zitatu.
Malingana ndi mneneri wa polisi ya Ntcheu a Rabecca Ndiwate, bwaloli lidamva kudzera kwa woimira boma pa milandu a Gift Guzalo kuti a Kanduku adachita izi maulendo awiri, pa 13 May 2023, m'chipinda cha msungwanayu m'mudzi wa Mwanang'ombe pamene mayi a mwanayu adali atagonekedwa kuchipatala chachikulu cha Ntcheu.
Poonekera pa bwaloli, bamboyu adawuvomera mlanduwu.
Wozenga milandu Senior Resident Magistrate Joshua Nkhono anati ana otere amayenera kutetezedwa ndi makolo osati kuchitidwa chipongwe ndi anthu ngati bamboyu.
Apa a Nkhono anapereka chigamulochi kuti chipereke phunziro kwa ena.
Bamboyu amachokera m'mudzi wa Malaswa m'dera la mfumu yaikulu Champiti m'bomali.
Wolemba Pemphero Malimba
-----------------
#Times360News
#MCPNdirandeRally
A Ken Zikhale Ng'oma ati boma lakonzeka kugwirana manja ndi anthu pa nthawi yomanga zitukuko komanso munthawi  yamavuto.
"Takonzeka pa ntchito yotukula dziko komanso miyoyo ya Amalawi. Tiyeni tigwirane manja."
Wolemba Llywellenie Mpasa
-----------------
#Times360News 
Abambo a mpingo wa CCAP awalimbikitsa kuti apewe mchitidwe womwa mowa komanso kuyendayenda ndi amayi osiyanasiyana koma kuti iwo ayike ntchito za mpingo patsogolo.
Wapampando wa utumiki wa abambo pa kachisi wa Sadzi CCAP pansi pa Synod ya Blantyre, a Bernard Mtamba, ndiwo anena izi pambali pa mwambo wokhazikitsa abambo 14 mu utumiki wa abambo pa mpingowu. 
A Mtamba ati ndi zokhumudwitsa kuti abambo ambiri atayilira masiku ano ndipo asiya kuchita zomwe Mulungu adawatuma pa dziko la pansi.
Iwo ati munthu wa bambo adapatsidwa udindo wotsogelera maanja komanso mbali zina zosiyanasiyana. 
Izi zikudza pamene utumiki wa abambo tsopano wakwanitsa zaka zinayi pa mpingo wa Sadzi CCAP mu presbytery ya Zomba.
Wolemba Jarson Malowa, @JarsieM
-----------------
#Times360Malawi #Entertainment
Anthu ku Nsanje samayimva, apa akuwonelera Nepman akuyimba nyimbo yake ya 'Nalero' pa Nsanje Prison Ground loweruka usiku.
-----------------
#Times360Malawi #MCP #MulanjeRally
A Ken Zikhale N'goma ati chipani cha Malawi Congress ndi champhamvu kwambiri ndipo ati m'chaka cha 2025 chidzapambananso.
Pa msonkhano umene akuchititsa pa Lauderdale ground wu, a Ng'oma akupereka  ndalama zokwana K100,000  kwa anthu amene akuyankha mafunso molondola okhuza chipani cha MCP.
Wolemba: Grecium Gama
-----------------
#Times360Malawi
M'modzi mwa akuluakulu a chipani cha Malawi Congress yemwenso ndi nduna yoona chitetezo cham'dziko, a Ken Zikhale Ng'oma, akuchititsa msonkhano pabwalo lazamasewero la Lauderdale m'boma la Mulanje. 
Poyankhula pa msokhanowu, m'nkhalakale pandale Brown Mpinganjira wati anthu aboma la Mulanje akumukonda mtsogoleri wa dziko lino, Lazarus Chakwera, kaamba koti anawagwira dzanja anthu m'bomali pangozi ya Namondwe wa Freddy.
Iye watinso anthu akuthandizika kaamba koti boma likupereka ndalama za mtukula pakhomo.
Wolemba: Grecium Gama
-----------------
#Times360Malawi #News #JustIn
Mwambo wa maliro a ogwira ntchito waku ndende ya Mzuzu wasokonekera pomwe anthu akufuna Officer In Charge wa ndendeyi, a George Chibwe, adzalongosole za imfa ya malemuyo.
Malinga ndi achibale omwe akutsogolera mwambo wa maliro, mkuluyo wamwalira atangogwa kamba koti a O.C anamuthamangitsa mu imodzi mwa nyumba zatsopano zimene boma lamanga, kuti mulowe ofesala wamkulu pa udindo.
Anthuwa akuti malemuwa anakapeza katundu panja akuchoka ku ntchito ndipo anakomoka.
Pakadali pano, anthuwa atsitsa chitanda mugalimoto, kukaniza kuti malirowo asanyamule.
Anthuwo akuyimba nyimbo zonyoza bwanawa.
Mneneri wa ndende kuchigawo chakumpoto, a Austin Mwasangwale, anapempha nthawi asanayankhulepo pa nkhaniyi.
Olemba Sam Kalimira
@KalimiraSamuel
-----------------
#Times360Malawi
Kale zigayo zamagetsi zisanafike, chimanga ndi mchewere mwadzina amalawi timapera kupanga ufa pogwiritsa ntchito miyala monga mukuwonera mukanemamu. 
Izi ndi zina mwa zimene zikuwonetsedwa ku Khulubvi Arts and Culture Festival ku Nsanje.
Olemba: Sam Banda Jnr
-----------------
#Times360Malawi #Entertainment
Awa ndi ena mwa magule omwe ali m'bwalo ku Khulubvi Arts and Cultural Festival, yomwe ikuchitikira pa Nsanje Prison Ground.
-----------------
#Times360Malawi #Entertainment
Dziko la Malawi lili ndi anthu a luso ochuluka zedi. Awa ndi achinyamata a acrobatics kuwonetsa luso lawo ku Khulubvi Arts and Culture Festival pa Nsanje Prison Ground.
-----------------
#Times360Malawi #News #Justin
Minibus yagunda mwana   ndipo zikuoneka kuti wafera pompo pamsewu wa Midima-Nkando via Mulanje pafupi ndi pamsika wa Chikuli ndipo galimotoyo sinaime yathawa.
Wolemba: Grecium Gama
-----------------
#Times360News
Uyu ndi Moses Makawa, uja adayimba nyimbo ija yotchedwa 'Ali Mmanjamanja' naye anapezeka ku Mangolongondo Night Kwa Haraba Art Gallery mu mzinda wa Blantyre.
-----------------
#Times360News
Asungwana ophunzira m'sukulu za pulaimale za m'chigawo cha kummwera Kwa boma la Phalombe awapempha  kulimbikira masewero a mpira wa manja ndi cholinga choti azikula ndi lusoli.
Phungu wa m'derali, Mary Livuza Mpanga wapereka pempholi pa bwalo la masewero la Nalingula Pamene amakhazikitsa chikho cha ndalama zokwana 2 miliyoni chomwe atsikana a m'sukulu za pulaimale a m'derali akhale akulimbirana.
Phunguyu wati wapemphanso atsikana a m'derali kupewa mchitidwe wogonana  n'cholinga choti athe kudzakwaniritsa masomphenya awo.
"Taona asungwana ochuluka akupindula ndi masewero a mpira, ndiye ine ndaona kuti ndi khazikise chikhochi kuti pamene aweruka mkalasi mwawo azitha kumachita masewerowa kwinanso akulimbitsa thupi" iwo anafotokoza
Pamwambowu panali masewero ongoyesera omwe Nalingula Primary School imasewera ndi Naminjiwa yomwe Nalingula yathambitsa zigoli 21 ku 12.
Wolemba Grecium Gama.
-----------------
#Times360News
Atsogoleri a mpingo wa Katolika m'boma la Chiradzulu apempha makolo m'dziko munno kuti asamabise ana amene ali ndi ulumali, koma aziwalimbikitsa ndi kuwapitisa kusukulu kuti azakhale nzika zodalirika za dziko m'tsogolo.
Father Michael Chimderenji, wamsembe wa ku Mary View formation house, ayankhula izi pamene amatsekera sabata yokumbukira anthu amene ali ndi ulumali wosamva komanso kusaona nthawi imodzi (Deafblind), umene unachitikira pa Sukulu ya Chisombezi m'boma-li.
Iwo anati ndi kofunika kuti anthu okhala m'madera agwire ntchito limodzi ndi boma yowonesetsa kuti ana amene ali ndi ulumali sakutsekeredwa m'nyumba, koma akupatsidwa mwayi wopeza maphunziro komanso kusewera ndi anzawo.
M'modzi wa akulu akulu ku bungwe la Visual Hearing Impairment Membership Association of Malawi (VIHEMA) a Hawkins Munyenyembe anati bungwe lawo lachilimika poonesetsa kuti ana onse akulandira maphunziro mofanana.
Wolemba Thomas Chilaya
-----------------
#Times360News
Shammah wabweranso ndi vocals?
Mâ€™modzi mwa akatswiri oyimba mâ€™dziko muno, Shammah Vocals, amene masiku apitawo adadzidzimutsa anthu ndi uthenga wamâ€™chingerezi pa tsamba lake lam'chezo kuti â€˜waperewera kupitilira kukhala oyimba wa chamba cha uzimuâ€™, wati atulutsa nyimbo yatsopano lero madzulo.
Paza uthenga umene udatsamwitsa omutsata ndinso kukonda nyimbo zakewu, iye wati izi zidachitidwa ndi akathyali amene adamulanda tsamba lakelo kwakanthawi, ndipo adanenetsa kuti iye alibe malingaliro obwelera mâ€™mbuyo posangalatsa amalawi ndi nyimbo zake.
Pali chiyembekezo kuti iye atulutsa nyimbo yatsopanoyi, yomwe akuyitcha â€˜Advantageâ€™ madzulo ano chamâ€™ma 19:30.
#TimesNews
-----------------
#Times360News
Momwe nthawi imati 6 koloko m'mawa walero, anthu ena anali atafika kale pa khomo la sitolo ina yotchuka mu mzinda wa Lilongwe komwe anthu akuyembekezera kugula katundu otsika mtengo kwa lero lokha.
Olemba Henry Chulu
-----------------
#Times360News
Mayi wa zaka 50 wadzipha m'boma la Dowa kamba ka ngongole ya K30,000 yomwe amalephera kubweza ku gulu la Banki m'khonde.
Mneneri wa Polisi ku Mponela a Macpatson Msadala wati mayiyu, yemwe dzina lake ndi Maria Katera adalonjeza gulu la Banki m'khomdelo kuti abweza ndalamayo pa 28 June, lomwenso lidali tsiku logawana ndalama.
Pa tsikulo nthawi ya 2 koloko a Katera adafika pa mkumano wa gululo koma atafunsidwa za ngongoleyo, iwo adalowa m'nyumba ndipo sadatulukenso.
A Msadala ati a Katera adapezeka madzulo atadzimangilira ku dimba.
Wolemba Cathy Maulidi
-----------------
#Times360News
Chipatala chachikulu cha Machinga chakhala miyezi itatu makina osungira mitembo atasiya kugwira ntchito.
Pakadali pano, matupi a anthu omwe amwalira pa chipatalachi akumakasungidwa ku zipatala monga St Luke's ku Zomba komanso chipatala chachikulu cha boma la Balaka.
Mneneri wa chipatala chachikulu cha Machinga a Clifton Ngozo watsimikiza za vutoli ponena kuti makinawa akhala akuvutavuta kwa nthawi yaitali tsopano kaamba koti ndi akale.
Malingana ndi a Ngozi, ndalama zokwana K60 miliyoni ndi zomwe zikufunika pogulira makina atsopano.
Poyankhulapo, m'neneri wa khonsolo ya boma la Machinga a Martin Chiwanda wati ndalamazi zapezeka kale ndipo zichokera ku thumba la ndalama la za chitukuko la DDF.
Wolemba Blessings Makuwira
-----------------
#Times360News
Anthu amene akukhala pa Msasa wa chikuse m'boma la Chikwawa apempha boma kuti lichite changu powasamutsa ndikupita ku Malo omwe boma lawagulira, m'dera la Mpingasa, kaamba koti pa msasapa akukumanapo ndi mavuto ochuluka.
Pempholi alipereka lero pamene bungwe la African Evangelical Church limapereka thandizo la Ufa, mbewu ya tomato Chimanga komanso masamba ndi zina.
A Gulupu a Chikuse ati anthu ali pa chiopsezo chodwala matenda omwe amadza kaamba ka uve.
"Ife takhala zaka ziwiri pano kaamba koti pa chilumba cha Chikuse kudabwera madzi ndipo sitingamangepo nyumba, zomwe zikuchititsa kuti Moyo wapamsasa utibwenzere m'mbuyo kumbali ya chitukuko," mfumuyi inafotokoza.
Times itayendera pa malopa yapeza kuti pakukhala anthu oposa 1,580 ndipo pali zimbudzi ziwiri zomwe zikugwira ntchito.
Mmodzi wa akuluakulu a bungwe la African Evangelical Church a January Mvula apempha anthu a pa msasawa kuti abzale mbewu zomwe alandira ndi cholinga choti asamasowe ndiwo komanso chimanga choti azathe kukolola mtsogolo muno.
Wolemba Grecium Gama
-----------------
#Times360News
Woyimba wa chamba cha Afro Beat, R Coolz, wati ndizotheka kukopa anthu, kudzera mu nyimbo, kubwera kudzaona malo opatsa chidwi kuno ku Malawi.
R Coolz wawuza Times 360 Malawi kuti dziko la Malawi liri ndi malo ambiri ochititsa kaso omwe ali ndi kuthekera kokopa alendo ochokera m'maiko a kunja.
Pakadali pano, katswiriyu wamema anthu kuti awonele kanema wake wa nyimbo yake ya tsopano ya 'Love Chabe' kuti athe kubwekera za ena mwa malo okongola kwambiri amene ali pa nyanja ya Malawi.
Ena mwa malo amene awonetsedwa mu kanemayu ndi monga gombe la Nkopola kudzanso chilumba cha Mpandi.
Kanemayu, yemwe wajambulidwa ndi a Ron Cz, ayamba kupezeka Lachisanu pa Youtube ndipo adzayamba kuwoneka pa kanema wa Times kuyambira Lolemba.
Reported by Eric Msikiti
-----------------
#Times360News
Mkulu wina wa zaka 33 ali mu ululu pa chipatala cha boma cha Nkhata Bay a polisi atamuombera mwendo pomwe adali m'gulu la anthu omwe amachita ziwonetsero zosonyeza kusakondwa ndi kumangidwa kwa mkulu winanso, kamba kopezeka akulima pa malo omwe a Kawalazi Estate amati ndi awo.
Malingana ndi m'bale wa wovulazidwayo a Mbuvu Nyirenda, mkuluyu amuombera kawiri pa mwendo pomwe amabwerera ku mudzi kuchokera ku polisi ya Mzenga, kumene adali atamutulutsa.
Koma mneneri wa Polisi ku Nkhatabay a Kondwani James akuti ngati zachitika chotere ndi mwa ngozi ndipo akufufuzabe za nkhaniyi.
Wolemba Sam Kalimira
@KalimiraSamuel
-----------------
#Times360News
Bwalo la milandu ku Lilongwe lalamula a Rodwell Amazon a zaka 52 kuti alipire chindapusa cha K30,000 ndipo akalephera kutero akakhale kundende kwa miyezi iwiri chifukwa chothira mkodzo mu ofesi ya Escom.
A Amazon adathira mkodzo mu ofesi ya Escom ya ku Lilongwe pa game, pa 23  June chaka chino, chifukwa chokwiya kuti a Escom sakuwayikira magetsi nyumba yawo ku Area 23.
Malingana ndi bamboyu, a Escom alephera kuwayikira magetsi kuchoka m'chaka cha 2016.
Patsikuli, a Amazon adapita ku ofesiyi, komwe adatukwana ogwira ntchito a Escom komanso kuthira mkodzo wonunkha mu ofesiyo.
Malingana ndi woyimira boma a Maggie Kayaka, a Amazon adathira mu ofesiyo mkodzo umene adanyamula mu chigubu cha 5 litres.
A Amazon adavomera mlandu wosokoneza mtendere pa malo ndipo adapepesa.
Oweruza mlandu third grade Magistrate Bernadetta Kaluba adati Amazon akanasankha njira ina yoyenera yoperekera madandaulo awo.
Amazon amachoka m'boma la Ntcheu.
Wolemba Cathy Maulidi
-----------------
#Times360News 
Bungwe lolembetsa mayeso la Malawi National Examinations Board (Maneb) lati lakhwimitsa chitetezo polondoloza kulikonse komwe katundu wa mayeso akupita.
M'neneri ku bungweli, a Mayamiko Chiwaya, wauza Times 360 Malawi m'mawa uno kuti kalondolondoyu wayamba kale kubala zipatso potsatira kumangidwa kwa mphunzitsi wina ku Blantyre, a Gift Maguza, omwe agwidwa dzulo.
A Maguza akukaikiridwa kuti adagawana ndi mphunzitsi nzawo, malangizo a mayeso a pepala la Agriculture Paper II kudzera pa foni.
A Chiwaya achenjeza onse amene akukhudzidwa ndi nkhani ya mayeso monga oyang'anira mayeso, ophunzira omwe akulemba mayesowa, aphunzitsi ndi aliyense amene angapkhale ndi zolinga zosemphana ndi ndondomeko ya mayeso kuti lamulo lidzagwira ntchito yake.
Iwo abwerezanso kuti chitetezo cha mayeso chikuperekedwa pansi pa nthambi za Malawi Defence Force ndi Malawi Police Service. 
Wolemba Jarson Malowa, @JarsieM
-----------------
#Times360News
Yemwe adali wachiwiri kwa nduna ya za malonda komanso mafakitale, a Ellock Maotcha Banda, wamwalira m'mawa wa lero. 
A Banda adali nduna ya za malonda ndi ma fakitale pansi pa ulamuliro wa mtsogoleri wakale wa dziko lino, malemu Bingu wa Mutharika.
Bwanamkubwa wa boma la Machinga a Lucia Chidalengwa watsimikiza za nkhani yi ponena kuti a Banda amwalira ku chipatala chachikulu cha Machinga.
Malingana ndi a Chidalengwa, zonse zokhuza dongosolo la maliro sizinadziwike, ponena kuti akudikira a ku banja.
A Banda adali phungu wachipani cha DPP wa dera la pakati la boma la Machinga, kuyambira chaka cha 2004 kufikira chaka cha 2009.
Wolemba Blessings Makuwira
-----------------
#Times360News
Mtsogoleri wa dziko lino a Lazarus Chakwera wapempha dziko la China kuti liganizirepo zokhululukira kapena kuunikanso ngongole zomwe maiko a mu Africa akuyenera kubweza ku dzikoli.
Mtsogoleri wa dziko linoyu wati ngongolezi zikulepheretsa Africa kukhala ndi mwayi wofanana ndi maiko ena pa ntchito za chitukuko ndi malonda, kamba koti chuma chochuluka chikugwiritsidwa ntchito pobweza ngongole.
Poyankhula monga mulendo wolemekezeka potsekulira chionetsero cha za malonda pakati pa dziko la China ndi maiko a mu Africa, chomwe chikuchitikira m'dziko la China, a Chakwera anati  dzikolo lionetse chitsanzo kwa ena omwe anapereka ngongole ku maiko a mu Africa.
Apa iwo anadandaulanso kuti zambiri mwangongolezi zidatengedwa nthawi ya maboma a m'mbuyo pogwiritsa ntchito zina osati kupangira chitukuko ndi pamalonda.
Chionetsero cha zamalondachi chifika kumapeto Lolemba sabata ya mawa.
Wolemba Mathews Kasanda, kuchokera m'dziko la China.
-----------------
#Times360News
Bwalo la milandu la First Grade Magistrate ku Ntcheu lagamula abambo atatu kuti akakhale ku ndende zaka zosiyanasiyana kaamba kopezeka olakwa pa milandu yoika pachiopsezo anthu oyenda pamsewu komanso kuononga katundu.
Mwazina, First Grade Magistrate Chimdima Phiri wagamula kuti a Daviko Chiudzu, a zaka 27 zakubadwa, akakhale kundende zaka zisanu ndi zinayi ndipo kuti a Yona Barnet a zaka 29, komanso a Alfred Yokoniya a zaka 27 zakubadwa akakhale zaka zinayi aliyense pa milanduyi.
Malingana ndi mneneri wa polisi ya Ntcheu a Rabecca Ndiwate, bwaloli lidamva kudzera kwa woimira boma pa milandu a James Luwani kuti atatuwa adapalamula milanduyi pakati pa usiku wa 2 ndi 3 April 2022 pa malo a Kachipeya, mumsewu wa M1 ochoka ku Lilongwe kupita ku Blantyre, pamene ankaika miyala mu msewuwu pofuna kuvulaza komanso kuika pachiopsezo chitetezo cha anthu oyenda mu msewu.
Bwaloli lidamvetsedwanso kuti atatuwa, adaphwanya galasi la kutsogolo la galimoto ya a Charles Makiyoni limene ndi la ndalama zokwana K450,000.
Wolemba Pemphero Malimba
-----------------
#Times360News
Mfumu yaikulu Kapichi ya m'boma la Thyolo yamwalira pa chipatala cha Malamulo m'bomali itadwala matenda othamanga magazi (high blood pressure) komanso shuga (diabetes).
Malinga ndi olankhulira unduna wa maboma ang'ono, a Anjoya Mwanza, mfumuyi yomwe dzina lake linali Fyson Mpina ndipo inabadwa pa 24 August 1944, inavekedwa ufumu m'chaka cha 2004.
A Mwanza ati mfumu Kapichi yasiya mkazi, ana anayi ndi zidzukulu zinayinso.
Iwo ati dongosolo la mwambo wa maliro alilengezabe.
Wolemba Grecium Gama
-----------------
#CHEBakali 
Mkazi wanga amandikwiyira 
Ndithandizeni pa vuto limene ndili nalo. Ndinakwatira mkazi wina wake mâ€™chaka 2013 koma mpaka pano pakhomo panga akwathu safikapo, kuphatikiza makolo anga. 
Chifukwa chake ndi chakuti mkaziyu sindikhala naye bwino koma abale anga akabwera amaoneka wamsangalala bwino bwino. Koma akangochokapo ndimakhala pa mavuto. Choncho nditawafotokozera za vutoli iwo adangochita chisankho chosamabwera pakhomopo ndipo akafuna kuona mwana amatuma munthu kudzamutenga kuti akamuone. 
Nditafotokozera ankhoswe, anangobwera a kwathu okha koma akwawo sadabwere. 
Nditani pamenepa? 
Ine wodandaula. 
â€¦â€¦â€¦â€¦â€¦â€¦â€¦â€¦â€¦â€¦â€¦â€¦â€¦.
Vuto limeneli ndi lalikulu koma likuoneka kuti likhoza kutha mutakambirana bwino bwino. Mwina chilipo china chake chimene mkazi wanu sakhutitsidwa nanu. Kodi thandizo la pakhomo limapezeka lokwanira? Kodi simumamuchitira nkhanza? Koma ngati zonsezi zili bwino bwino ndiye kuti nkutheka kuti naye ali ndi vuto. Koma ngati kukabwera abale anu amakhala bwino bwino ndiye kuti mwina amachita kudzipanga kuti absinthe. Akazi otere amasowetsa mtendere popeza munthu ukakhala pakhomo umayenera kukhala wokondwa. Chimene muchite ndi kumufunsa bwino bwino ndipo akakanika mukhoza kufotokozera akuluakulu ena kaya a ku mpingo kuti akukhazikeni pansi kuti amve mbali ya nonse.
#itsabouttime
-----------------

#Times360News
Apolisi ku Mzuzu agwira a Gently Banda a zaka 34 kamba kowapeza ndi ma metre a madzi okwana khumi ndi imodzi (11) a bungwe logawa madzi la Northern Region Water Board.
Mneneri wa Polisi ku Mzuzu a Paul Tembo wati mkuluyu amugwira ku dera la Salisbury Line, mothandizidwa ndi anyamata a chitetezo a m'madera.
Apolosi agwiranso anthu ena anayi atapezeka ndi ma waya ndi zipangizo zina za magetsi za bungwe la Escom.
Anthuwa akuti akuwaimba mlandu wakuba ndipo akaonekera ku bwalo la milandu posachedwapo.
Wolemba Sam Kalimira
@KalimiraSamuel
-----------------
Fisi wolusa wavulaza anthu asanu ndi anayi (9) m'mawa wa lero, m'dera la Kanyezi kwa mfumu yayikulu Chilikumwendo, m'boma la Dedza.
Malingana ndi wofalitsa nkhani za chipatala m'boma la Dedza a Mwai Liabunya, anthu ovulalawa anathamangira nawo kuchipatala chaching'ono cha Kanyezi kuti akalandile thandizo la mankhwala.
A Liabunya ati atatu (3) mwa anthuwa ndi amayi ndipo asanu ndi mmodzi (6) ndi abambo.
 Anthu atatu omwe avulala modetsa nkhawa apita nawo kuchipatala chachikulu cha Dedza.
Wolemba Imam Wali
-----------------
#Times360Malawi #News 
Mtsogoleri wa chipani cha United Democratic Front (UDF), a Lilian Patel, ali kwa Chikanda  mu nzinda wa Zomba komwe akuyendera anthu okhudzidwa ndi namondwe wa Freddy. 
Dera la Chikanda lili mu ward ya Likangala mu mzindawu.
M'dera la pakati mu mzinda wa Zomba, maanja 1361 ndiwo adakhudziwa ndi namondwe wa Freddy ndipo maanja 77 analibiretu pogwira.
Maanjawa akuwasunga pa malo a Likangala Evacuation Centre, komwe a Patel afika masana ano.
Wolemba: Jarson Malowa, @JarsieM
-----------------
#Times360News
Phungu wa dera la kumpoto kwa boma la Balaka a Tony Ngalande wakhazikitsa ntchito yokonza misewu imene idaonongeka kumayambiliro a chaka chino kaamba ka namondwe wa Freddy, ngati njira imodzi yofuna kuonetsetsa kuti ntchito za malonda zikupitilira m'derali.
Poyankhula pamene amakhazikitsa ntchitoyi, a Ngalande adati iwo achita izi pofuna kuonetsetsa kuti anthu a madera osiyanasiyana kuzungulira bomali akhale ndi mayendedwe abwino, pofuna kupititsa patsogolo ntchito za malonda.
Pa mwambowu, phunguyu anaperekanso zofunda kwa anthu achikulire ndi ovutika okwana 200 komanso cheke cha ndalama zokwana K8 miliyoni ngati ngongole ku magulu a amayi komanso achinyamata.
Mayi Magret Msanama a zaka 76, a dera la Kandengwe ayamikira phunguyu kaamba ka thandizoli ponena kuti liwanthandiza kwambiri mu nyengo ino yozizira.
Wolemba Blessings Makuwira
-----------------
#Times360Malawi #News #JustIn
Anthu awiri amenyedwa  modetsa nkhawa pa msika wa Mitekete m'boma la Phalombe powaganizira kuti amaba nthambo za magetsi za kampani ya Escom usiku  wathawu.
Malinga ndi m'modzi  wa anthu  yemwe wayakhula ndi Times 360 Malawi yemwe akuti anaona izi zikuchitika, a Escom dzulo anabweretsa transformer  ina pofuna kubwezeretsa magetsi  m'derali patatha mwezi potsatira kuonongeka kwa transformer yoyamba.
Awiriwo akuti anawapezelera dzulo usiku ali mkati mochotsa nthambozo.
Pakadali pano, apolisi sanafike pa malowa.
Wolemba Grecium Gama @GamaGrey
-----------------
#Times360Malawi
Anthu okhala m'midzi yozungulira dera la Matope ku Neno ati atopa ndikuyembekeza yankho kuchokera ku khonsolo yabomali pa pempho lawo lakuti anthuwa amange okha mlatho pa mtsinje wa Mtsimuke umene udaonongeka mchaka cha 2019.
M'modzi mwa nzika za kuderali, Mussa Madziatayika, wati kuchokera mwezi wa March pomwe anthuwa adapereka chikalata kwa bwanamkubwa wabomali a Hudson Kuphanga, sanapatsidwebe mayankho, zomwe zikubweretsa nkhawa kwa anthuwa.
Madziatayika wati izi zikuchedwetsa ma pulani awo oyamba kusonkhetsa ndalama zogwiritsira ntchito yomanga mlathowu. 
Koma poyankhapo, a Kuphanga apempha anthuwa kuti adekhe, ponena kuti ofesi yake idakatula madandaulo awo kuunduna wa zomangamanga komanso ku bungwe loona za misewu la Roads authority. 
Mlantho wa Mtsimuke udakokoloka ndi madzi mchaka cha 2019 ndipo anthu asanu ndiomwe amwalira atakokoloka pa mtsinjewu, pomwenso ntchito za malonda, maphunziro ndi zaumoyo zakhudzidwa.
Wolemba: Blessings Tambala
-----------------
#Times360News
Msautso ukupitilirabe kwa nzika za boma la Neno, pomwe ntchito za malonda, zaumoyo komanso chitetezo zikulowa pansi kaamba kosowa mayendedwe abwino. 
Nzikazi zayamba ntchito yokwirila maenje omwe ali mu msewu malo ozungulira pa boma. 
Mmodzi wa nzika za bomali a Bertino Mpapa wafotokoza kuti akuchita izi poonetsa chidwi chofuna kukhala ndi msewu wabwino, ponena kuti atopa ndi kudikira msewu waphula, womwe tsogolo lake silikuoneka kaamba koti ntchito yokonza msewuwu ikuchedwa komanso kuimaima. 
Izi zikudza patangotha sabata ziwiri pomwe gulu la Neno Road advocacy Network lidapempha aphungu akunyumba yamalamulo abomali kuti agwiritse ntchito 10 percent ya ndalama za chikutukuko chakudera la CDF, pokonzera msewu wa bomali, ati ponena kuti tsogolo la ntchito yoika phula mu msewuwu silikuoneka. 
Neno ndi boma lokhalo lomwe liribe nsewu wa phula wokafika pa boma. 
Wolemba Blessings Tambala.
-----------------
#Times360News
Phungu wa kunyumba ya malamulo wa dera la Chikwawa Nkombezi a Abida Mia wakhazikitsa ndondomeko ya ngongole ya ndalama zokwana K10 million kwa amayi komanso achinyamata amene awonetsa chidwi chopanga bizinesi ku madera akumidzi.
Iwo anena kuti agwiritsa ntchito ndalama za ku thumba la CDF pofuna kutukula ma bizinesi angâ€™onoangâ€™ono, kuwalimbikitsa kuti akhale a phindu.
A Mia, omwenso ndi Nduna yoona za Chisamaliro cha madzi komanso ukhondo aperekanso chakudya komanso ziwiya ku mabanja 260 amene anakhudzidwa ndi namondwe wa Freddy ndipo abisala pa msasa wa Nkumaniza Admarc.
Wolemba Llywellenie Mpasa
-----------------
#Times360News
Pofuna kulimbikitsa ntchito za uchembere wabwino komanso umoyo wabwino kwa amayi ndi ana aang'ono kumadera a kumidzi, Phungu wa dera la Chikwawa Nkombezi a Abida Mia watsegulira ndi kupereka chipatala cha 'Under 5' kwa anthu a m'midzi ya pansi pa Group Village headman Saopa.
A Mia, omwenso ndi Nduna yoona za chisamaliro cha madzi komanso ukhondo ati akuyesetsa kuti amayi asamayende ulendo wautali posaka thandizo la chipatala.
"Tikulimbikitsa kuti amayi apeze chisamaliro choyenera komanso munthawi yake, zimene zilimbikitse uchembere wabwino, komanso kuthandiza kupulumutsa miyoyo," atero a Mia.
Chipatalachi chamangidwa ndi ndalama za m'thumba la ndalama za CDF zokwana pafupifupi K28 million.
Wolemba Llywellenie Mpasa
-----------------
#Times360News
Mfumu yaikulu Chikumbu ya m'boma la Mulanje yapempha boma kuti lipereke chakudya kwa anthu ena omwe akuvutika ndi  njala m'bomalo.
A Chikumbu ayankhula izi lero pa bwalo la za masewero la pa sukulu ya Chisitu pulaimale pa msonkhano wa chipani cha Malawi Congress (MCP) omwe anaukonza ndi m'modzi wa akuluakulu a chipanichi, a Brown Mpinganjira. 
A Mpinganjira auza anthu a mderali kuti asiye kutsatira zipani potengera dera komanso chikhalidwe.
Iwo apempha anthu kuti alowe chipani cha MCP.
Wolemba Grecium Gama.
-----------------
#Times360Malawi
Wogwira ntchito yokonza nthambo za magetsi ku Escom, a Dean Aaron Chipiko, amwalira atagwa pa polo la magetsi.
Malingana ndi mneneri wa apolisi ku Mponela m'boma la Dowa, a Macpatson Msadala, ngoziyi idachitika pomwe a Chipiko anali pa ntchito yoyika nthambo za magetsi.
A Msadala ati pa nthawi ya 9 koloko mmawa, a Chipiko adakwera pamwamba pa polo la panja pa ofesi ya Escom ya ku Mponela ndipo polo lomwe adakwelaro lidagwa.
Kutsatira kugwa kwa Pololi, a Chipiko adagwa ndipo adafika pansi ndi mutu, zomwe zidapangitsa kuti avulale kwambiri.
Anthu adawatengera kuchipatala ndipo amwalira akulandira thandizo.
A Chipiko, omwe adali ndi zaka 40, amachoka mmudzi wa a Kafodya, kwa T/A Phambala m'boma la Ntcheu.
Wolemba Cathy Maulidi
-----------------
#Times360News
Mkumano wa bungwe la za chisankho la Malawi Electoral Commission (Mec) ndi anthu a ku dera la kumpoto mu mzinda wa Zomba, wagwirizana zothetsa malo olembetsera komanso kuponyera voti a pa DC mu mzindawu.
Lolemba mmawa, m'modzi wa makomishonala a bungwe la Mec, a Olivia Liwewe, adakumana ndi anthu a dera la kumpoto mu  mzinda wa Zomba.
Pa mkumanowu, anthu agwirizana kuti malo oponyera voti a pa DC awathetse kaamba koti ali ndi kuthekera kosokoneza ovota poti malowa ali m'malire mwa madera a kumpoto komanso kumwera kwa mzinda wa Zomba. 
Mbali ziwirizi zagwirizananso zokhazikitsa malo owerengera mavoti ku derali kuti akhale pa Mponda TDC.
Dera la kumpoto mu mzinda wa Zomba, lidakhazikitsidwa potsatira ntchito yogawanso madera imene bungwe la Mec lidachita ndipo izi zidavomerezedwa ndi nyumba ya malamulo. 
Izi zikutanthauza kuti mzinda wa Zomba tsopano uli ndi madera awiri, komwe kukutchedwa kumpoto komanso kummwera kwa mzindawu.
Wolemba Jarson Malowa
-----------------
#Times360News
Mamembala a gulu la anthu omwe amayendetsa kabaza wa njinga za moto ku Mzuzu, la National Motorcycle Operators Union, ayamba kulipiritsana okhaokha munthu akapalamula mlandu uliwonse wapa msewu.
Anthuwa akaona munthu akuyendatsa njinga mosatsata malamulo, amamuyimitsa ngati mmene amachitira apolisi a pa msewu ndi kumulipiritsa K10,000 ndalama zomwe zimapita ku gululi.
Wachiwiri kwa mtsogoleri wa gululi mdziko muno a Greatings Jere watsimikiza zoti akutolera ndalama kwa anthu opalamulawa, ndipo anawonjezera kuti yemwe wachita makani amamutumiza ku polisi kuti ampititse ku bwalo la milandu.
Mneneri wa polisi ku chigawo chakumpoto a Maurice Chapola wati a polisi afufuza za nkhaniyi.
Wolemba Sam Kalimira
-----------------
#Times360Malawi
Khansala wa dera la Matiya ku Zomba Chisi, a Blazio Chinthenga, wati katundu waonongeka mâ€™derali, ndipo mbewu ndi ziweto zapita ndi madzi osefukira, pamene madera ambiri mâ€™dziko muno akukhudzidwa ndi namondwe wotchedwa Freddy.
A Chinthenga ati pakadali pano, ena mwa anthu okhudzidwa abisala m'makachisi komanso mâ€™sukulu za m'derali. 
Phungu wa dera la Zomba Chisi, a Mark Botomani, wati akudziwa za nkhaniyi ndipo anthu ochokera m'madera a mafumu a Magoli, Kathebwe komanso Chaweza ndiwo akhudzidwa kwambiri.
Dera la Zomba Chisi lidazunguliridwa ndi mitsinje ya Thondwe komanso Phalombe, yomwe imasekufukira kawirikawiri.
Wolemba Jarson Malowa
-----------------
#Times360News
Wosewera wakale wa timu ya Nyasa Big Bullets Fisher Kondowe lero akusewerera timu ya Ng'onga Football Club ya ku Rumphi pomwe Gaston Simkonda wa Moyale Barracks akusewerera Rumphi O-Stars  pa masewero okhazikitsa chikho cha masewero a miyendo komanso manja.
Chikhochi, cha ndalama zokwana K1.5 million ndi cha phungu wa Nyumba ya Malamulo ku dera la pakati m'boma la Rumphi.
Wachiwiri kwa mtsogoleri wa chipani cha MCP a Harry Mkandawire, yemwenso ndi nduna yaza chitetezo ndi nduna ya za masewero a Uchizi Mkandawire, ndi alendo olemekezeka pa mwambowu.
Mphunzitsi wakale wa timu ya dziko lino a Kinna Phiri ndi akuluakulu ena a za masewero ali nawo pa masewerowa.
Wolemba Sam Kalimira
-----------------
#Times360News
Apolisi ku Lilongwe amanga abambo atatu ku Airwing, atawapeza ndi mfuti ziwiri komanso zipolopolo 12, zomwe akuwaganizira kuti amasunga opanda chilorezo.
Atatuwo ndia  Alex Chipiliro a zaka 29, a John Edward a zaka 25, komanso Waiti Yamikani a zaka 35, onse ochokera m'boma la Thyolo.
Malingana ndi mneneri wa Polisi ku Lilongwe, a Hastings Chigalu, apolisi ochita kafukufuku adapita kunyumba ya a Chipiliro ku Airwing ndipo adakapeza mfuti imodzi ya mtundu wa Pistol komanso zipolopolo zosagwiritsa ntchito zokwana 10.
A Chipiliro adamangidwa limodzi ndi a Edward omwe panthawiyo, adali limodzi kunyumba kwawo.
Atamangidwa, a Chipiliro adauza apolisi kuti palinso mfuti ina ku Thyolo yomwe ikusungidwa ndi mzawo, ndipo apolisi adapita m'bomali komwe akapeza mfuti imodzi ndi zipolopolo ziwiri kwa a Yamikani.
A Chigalu ati kafukufuku ali mkati kuti adziwe komwe anthuwa adapeza zida zoopsazi ndiponso ngati adadzigwiritsapo ntchito popalamula mlandu.
Wolemba Cathy Maulidi
-----------------
#Times360News
Pamene msutso woti ndalama ya Kwacha ichepetsedwe mphamvu kapena ayi ukupitilira, mmodzi wa anthu otsata bwino nkhani za misika ya zachuma a Bond Mtembezeka wati pakufunika kulingalira bwino za ganizoli lisanachitike, kamba koti litha kupweteka dziko lino.
M'maganizo awo omwe awalemba mu nyuzipepala ya The Daily Times, a Mtembezeka ati ndalama ya kwacha isanachepetsedwe mphamvu, pali mafunso ambiri oti ayankhidwe.
Malingana ndi katswiriyu, mafunsowa ndi monga; kodi ndalamayi igwe kuti ifanane ndi mitengo ya msika wa 'black market'? Zikafanana, chitachitike ndi chani kuti mitengoyi isakwerenso? Ndalamayi igwe mphamvu kuti katundu wopangidwa m'dziko muno azigulidwa kwambiri kunja? Katundu wake wuti? Ndalama ya Kwacha igwe mphamvu kuti anthu amene akusunga ndalama zakunja azitulutse- pali umboni woti ena akusunga ndalama? Ndi zingati ndalamazo?
A Mtembezeka ati mafunso amenewa ngati sayankhidwa bwino, kugwetsa mphamvu ya kwacha kubweretsa chabe mavuto m'malo mothandiza dziko lino.
Iwo anawonjezera kuti chaka chatha mwachitsanzo, kugwetsa mphamvu ya Kwacha sikunathandize ndipo kunangochititsa kuti zinthu zipitilire kukwera mtengo.
Kusowa kwa ndalama ya kunja kukuchititsa kuti ndalamayi itsike mphamvu pamene pakadali pano $1 ikugulidwa pa mtengo wa pakati pa K1500 mpaka K1700 pamsika wosavomerezeka (black market) pamene m'mabank akuti $1 ikugulidwa pa mtengo wa K1036.
Pakadali pano, dziko lino liri ndi ndalama zakunja zoti zitha kugwiritsidwa ntchito mwezi umodzi wokha.
Wolemba Justin Mkweu
-----------------
#Times360Malawi
Amene akuyankhulira akubanja, a Ken Kandodo, ati Kamuzu adali munthu olimbika komanso munthu wabwino.
A Kandodo ati Kamuzu amalimbikitsa ntchito zomangamanga, zaulimi komanso zaukhondo.
Malingana ndi a Kandodo, Kamuzu adakhara kunja pafupifupi zaka 40 ndipo kunjako adakaphunzirako momwe angalamulire dziko komanso kupititsa dziko patsogolo.
Kandodo wapempha Mtsogoleri wa dziko lino Lazarus Chakwera kuti atengere zomwe Kamuzu amapanga pomanga maziko olimba adziko lino.
Wolemba Cathy Maulidi
-----------------
#Times360News
Ku Zomba, apolisi amanga abambo ena atatu kaamba kopezeka ndi nkhosa zinayi zophaipha, zomwe apolisiwa akuganizira kuti ndi zobedwa.
M'neneri wa apolisi ku Zomba, a Patricia Sipiliano, wati abambo atatuwa ndi a James John, a zaka 29, a Mc Donald Kapindula, a zaka 32 ndi a Machelenje Kanjira, a zaka 31, ochokera ku Zomba komanso Balaka.
A Sipiliano anafotokoza kuti abambowa anapezeka usiku wa pa 1 February chaka chino ku dera la St Mary's, atasenza chikwama chachikulu ndipo ataona apolisi, atatuwa adayamba kuthawa.
Koma apolisiwa adawagwira ndi kuwamanga.
Wolemba ndi Jarson Malowa
-----------------
#Times360News
Ngati njira imodzi yothana ndi mavuto amene ana amasiye amakumana nawo tsiku ndi tsiku m'dziko muno monga kusowa chakudya ndi malo okhala, bungwe la Mfumukazi Inspire Foundation lati likufuna kumanga nyumba yokhala ana amasiye ku dera la mfumu yayikulu Kaphuka m'boma la Dedza.
Mâ€™modzi wa akuluakulu ku bungweli a Hangikile Njolomole walankhula izi lamulungu, pamene iwo amagawa chakudya, zovala, zipangizo zophunzilira komanso njinga ziwiri zokwera anthu ulumali m'dera la Chimbiya m'bomali.
Katunduyu amugawa kwa ana amasiye komaso omwe ali pa umphawi amawanja okwana makumi atatu.
Iwo anati kafukufuku wawo akusonyeza kuti ana ochuluka amakhala pa mavuto ochuluka pomwe kholo lamwalira choncho ndi kofunika kuwabweretsa pamodzi kuti azitha kupeza thandizo.
Polankhulapo, mfumu Kudemela anati chiwerengero chikusonyeza kuti ana ochuluka amasiye amasiyira sukulu panjira kamba ka umphawi.
Mmodzi mwa ana omwe analandila nawo thandizoli, Festoon Friday wayamikira bungweli popeputsa mavuto amene amakumana nawo.
Wolemba Imam Wali
-----------------
#Times360News
Dziko la Malawi likufunika mapemphero apadera kuti zinthu ziyambe kuyenda bwino, malingana ndi mpingo wa Destiny Ministries International.
Bishopu wa mpingowu komaso yemwe ndi mkulu woona zofalitsa mauthenga ndi ma pulani, Andrew Makhanamba, ati mavuto omwe dziko la Malawi likukumana nawo, monga kudzipha kwa anthu, kuchuluka kwa ngozi za pa nsewu ndi zogwa mwadzidzidzi, kusokonekera kwa chuma cha dziko lino komanso njala, ndi chizindikiro kuti dziko lino ladzadzidwa ndi satana ndipo likufunikira pemphero basi.
Poyankhula pa mwambo wa mapemphero a atsogoleri a mipingo yosiyanasiyana ya mchigawo cha kummawa pomwe akukonzekera mwambo waukulu wa maphemphero opempherela dziko lino omwe adzachititse ndi a Revival school kuchokera m'dziko la America, Makhanamba wati mulungu adalankhula kwa atsogoleri a Revival School kuti Malawi akufunika kulapa.
Mapempherowa adzachitika zigawo zonse za m'dziko muno kuyambira pa 2 mpaka pa 13 June pa ma bwalo a zamasewero a Kamuzu, Balaka, Civo and Mzuzu.
Wolemba Blessings Makuwira
-----------------
#Times360News
Nduna yoona za chilengedwe a Micheal Usi yati anthu ena andale komanso a m'boma ndi omwe akuthandizira kuononga chilengedwe.
Iwo ati ndi zomvetsa chisoni kuona mitengo ikudulidwa mosasamala mu nkhalango za dziko lino.
A Usi ati palinso anthu ena ku unduna wawo omwe akuthandizira ntchito yoononga chilengedwe.
"Apresident, ndinu abusa. Mukudziwa zomwe zimachitika tikamachotsa ziwanda. Zimakhala zikulira, ndiye mukamva kulira dziwani kuti ndikuchotsa ziwanda," atero a Usi.
Iwo ati ali ndi umboni wa izi ndipo achitapo kanthu.
Wolemba Cathy Maulidi
-----------------
#Times360News
Anthu okhala m'dera la Mfumu yayikulu Kalembo m'boma la Balaka aphwanya ndi ndi kuononga katundu pa chipatala cha Nandumbo ati poonetsa kusakondwa ndi ena mwa ogwira ntchito zaumoyo pachipatalachi.
Mkulu woona za kapewedwe ka matenda m'bomali Blessings Chitsime wati anthuwa anayamba kugenda nyumba yosungilamo odwala nthenda ya cholera komanso nyumba ya mkulu wa zaumoyo pachipatalachi.
Malingana ndi a Chitsime, anthuwa anachita izi pofuna kukakamiza ogwira ntchito pa malowa kuti adziwapatsa mwayi wosambitsa okha maliro ndi kudwazika matenda a anthu odwala cholera monga momwe amadwazikila odwala ena onse.
Apolisi anathamangira kumalowa ndikukakhazikitsa bata pomwe mkulu wa zaumoyo pachipatalachi anavulazidwa.
Chipatala Cha Nandumbo chili ndi odwala cholera oposa 20 omwe agonekedwa pa malowa.
Wolemba Blessings Makuwira
-----------------
#Times360News
Apolisi m'chigawo cha kumpoto amanga a Chimwemwe Phiri wa zaka 25 chifukwa chomuganizira kuti anapha a Gavalana Kamanga azaka 60 akudera la Khosolo m'boma la Mzimba.
Malingana ndi mneneri wa Polisi ku chigawo cha kumpoto a Maurice Chapola, a Kamanga anapezeka atafa ku mapiri a Dowelamphuno ndipo thupi lawo linapezeka liribe ziwalo zobisika komanso maso.
A Chapola ati a Polisi adakhazikitsa kafukufuku ndipo agwira a Phiri omwe akuwaganizuira kuti adachita chipongwechi ndi  a Wyson Phiri omwe sakudziwika komwe ali.
A Phiri akuti adaulula kuti adakataya ziwalo zobisikazi m'chimbudzi chaku dera lina m'boma Nkhotakota atazindikira kuti kunalibe msika wa katunduyu.
A Polisi akuti anakafukula chimbudzichi, ndipo anapeza ziwalozi zomwe akuti anazikulunga mu jumbo yakuda.
Olemba Sam Kalimira
@KalimiraSamuel
-----------------
Mamembala ena a chipani cha UDF kum'mwera kwa dziko lino apereka masiku asanu ndi awiri kwa yemwe anakhalapo mtsogoleri wa chipanichi a Atupele Muluzi kuti alore kudzayimira chipanichi pa chisankho cha 2025.
Anthuwa, motsogozedwa ndi gavanala wa chipanichi kum'mwera, a Dorothy Masinga, apereka masikuwa mu chikalata chimene akasiya ku nyumba kwa a Muluzi ku Nyambadwe mu mzinda wa Blantyre.
A Masinga ati zinthu zambiri sizikuyenda bwino mu chipanichi chichokereni a Muluzi, ndi chifukwa chake akufuna iwo abwelerenso.
Iwo anawonjezera kuti a Muluzi ndi mtsogoleri amene angathandize kuthetsa mavuto m'dziko muno atakhala mtsogoleri wa dziko lino.
Pamene amapereka kalatayi, a Muluzi kunalibe kunyumba kwawo koma akazi awo alonjeza kuti pempholi lifika kwa a Muluzi.
Pofika pano, a Muluzi sanayankhepo pa nkhaniyi ngakhale Times 360 Malawi inayesa kuwafikira.
Iwo analengeza kuti asiya ndale ndipo chipanichi chakhala chikutsogoleredwa ndi a Lilian Patel.
Izi zikuchitika pasanathe miyezi iwiri pamene gulu lina lotchedwa Friends of Atupele linapemphanso kuti a Muluzi akhalenso mtsogoleri wa chipanichi.
Wolemba Justin Mkweu
-----------------
#Times360News
Oimira a Uladi Mussa pa mlandu akufuna bwalo la apilo litambasule bwinobwino kuti kukhululukiridwa kwa Uladi Mussa kukutanthauza chani.
Malingana ndi mmodzi wa owaimira a Mussa pa nkhaniyi, Chancy Gondwe, kukhululukiridwa kwa a Mussa kukutanthauza kuti machimo awo onse afafanizidwa.
Mtsogoleri wa dziko lino Lazarus Chakwera adawakhululukira a Mussa mwezi watha.
Ngakhale adawakhululukira, a Mussa sangapite ku America komwe adaletsedwa, ndipo iwo sangaimirenso pa mpando uliwonse kwa zaka zisanu ndi ziwiri (7) chifukwa kulakwa kwawo sikudachotsedwe m'mabuku.
A Mussa adapezeka olakwa pa mlandu wosagwiritsa ntchito bwino ofesi yawo ndipo adatumizidwa kundende kwa zaka zisanu.
Wolemba Cathy Maulidi
-----------------
#Times360News
Komiti yoona ntchito za chitukuko kumtunda kwa dera la mfumu yaikulu Ganya m'boma la Ntcheu yapempha boma komanso mabungwe omwe si a boma kuti aike chidwi pa ndondomeko zolimbikitsa atsikana kupewa khalidwe limene lingawachititse kusiyira sukulu pa njira.
Malingana ndi komitiyi, zinthu monga m'chitidwe wogonana zikukolezera m'chitidwe wosiira sukulu panjira pakati pa ophunzira achitsikana, zimene zimachitika kutsatira kutenga mimba.
Izi zikudza pamene ophunzira awiri, wina wa Form 4 ndi wina wa Form 3, amene amalipiridwa maphunziro kudzera mu thumba la lachitukuko la derali asiya sukulu atatenga mimba.
Zotere zidachitikanso m'chaka cha maphunziro cha 2021/22 pamene atsikana pafupifupi makumi awiri m'derali, amene ankalipiridwa maphunziro kudzera mâ€™thumbali adasiya sukulu atatenganso mimba.
Wapampando wa komiti ya chitukukoyi a Inkson Mzunga ati zotere sizikuyenera zizichitika chaka chilichonse ndipo kuti boma komanso mabungwe omwe si a boma achitepo kanthu kuti zichepe.
M'modzi wa oyankhulapo pa nkhani za maphunziro m'dziko muno a Heston Nalikole wati mpofunikanso kulimbikitsa makolo a ophunzira omwe akulandira thandizo lotere kuti aziyesetsa kusamalira bwino ana awo poti nthawi zambiri ophunzirawa  amakakamizika kuchita izi kuti azipeza ndalama zokwaniritsira zosowa zawo za tsiku ndi tsiku.
Ophunzira 93 a m'derali ndi amene pakadali pano akulipiridwa maphunziro mâ€™sukulu zosiyanasiyana za sekondale, kudzera mu ndondomeko yogwiritsa ntchito Constituency Development Fund.
Wolemba Pemphero Malimba
-----------------
#Times360News
Mfumu yaikulu Mkanda ya boma la Mulanje yapempha anthu okhala m'dera lake omwe akukhala m'misasa kuti azisamalira chakudya komanso katundu yemwe akulandira kuchokera ku boma komanso ma bungwe omwe si aboma ndi cholinga choti azithandizikira.
A Mkanda apereka chenjezoli pamene bungwe la Othakarhaka Charity Foundation limapereka thandizo la za chakudya kwa anthu ochokera m'midzi khumi ya m'dera lake.
"Akuluakulu, mvula yasiya tiyeni amene tili ndi kuthekera tibwerere kumudzi tizikakonza nyumba zathu n'cholinga choti tipereke mpata kwa ana asukulu omwe atsegulire posachedwapa," iwo anafotokoza.
Mkulu wa bungweli a Aida Puliwa Mwango anati iwo apereka thandizolo ngati njira imodzi yofuna kuchepesa mavuto omwe anthu  anakhuzidwa ndi Namodwe Freddy akukumana nawo, komanso kuwapasa katundu wokayambira akabwerera m'makomo awo.
Bungweli lapereka katunduyi ndi thandizo lochokera ku I Demand Access.
Wolemba Grecium Gama
-----------------
#Times360Malawi
Apolisi ku Neno akusungira mchitokosi bambo wa zaka 26, Justine Pofera, pomuganizira kuti adapha mayi Damalesi Harry m'mwezi wa December chaka chatha.
Wachiwiri kwa ofalitsa nkhani za polisi pa polisi ya Neno, Rabbeca Msoliza, watsimikiza za nkhaniyi ndipo wati  Pofera adachita izi atatumidwa ndi mwamuna wawo wa malemuwa, Stanly Likupe.
Malingana ndi Msoliza, Likupe adapereka ndalama zokwana K8,000 pa ndalama zokwana k50,000 zomwe anthuwa adagwirizana kuti apatsana akakwanitsa kupha mayiyu ndipo thupi la malemuyu adalikwilira m'mudzi mwa Makanani kudera la mfumu yaikulu Mlauli m'boma lomweli la Neno.
Pa 30 May chaka chino, apolisi motsogozedwa ndi Senior Supritendent Blessings Chikwatu anakwanitsa kukafika pamalo pamene padachitika chiwembuchi ndikufukula thupi la malemuwa. 
Ndipo zotsatira za chipatala zinasonyeza kuti mayi Damalesi anamwalira kaamba kotaya magazi ochuluka atabayidwa ndi mpeni pakhosi. 
Pofera akuyembekezeka kuyankha mulandu okupha, ndipo apolisi akusakasakabe mwamuna wa malemuyu.
Wolemba Blessings Tambala
-----------------
#Times360News
Mtsogoleri wa dziko lino a Lazarus Chakwera anyamuka m'dziko muno lero kupita m'dziko la China, komwe akakhale nawo pa chionetsero cha malonda a pakati pa China ndi maiko a mu Africa, chotchedwa China-Africa Economic and Trade Expo.
Malingana ndi uthenga wochokera ku unduna woona za ubale ndi maiko ena, a Chakwera ndi mayi wa fuko a Monica Chakwera azanyamuka masana kudzera pa bwalo la ndege la Kamuzu International ku Lilongwe.
Chionetserochi, chomwe chikachitike kuyambira pa 29 June mpaka pa 2 July, chikachitikira mu mzinda wa Changsha.
A Chakwera anachita kuitanidwa mwapadera ndi mtsogoleri wa dziko la China a Xi Jinping kuti akakhale nawo pa chionetserochi.
Wolemba Mathews Kasanda 
@mathews_kasanda
-----------------
#Times360Malawi #News 
Mtsogoleri wa dziko lino, a Lazarus Chakwera, wamaliza ulendo wake womwe amayendera anthu omwe anakhudzidwa ndi namondwe wa Freddy ku Zomba.
Pakadali pano, mtsogoleriyu wanyamuka kupita ku Machinga, komwe akukayendera anthu ena.
Poyankhula pa malo awiri onse ku dera la Zomba Chisi komanso Malosa, a Chakwera analimbikitsa aMalawi kuti asataye mtima kaamba koti boma lachilimika kufuna thandizo loti anthuwa apulumukirepo.
A Chakwera wachenjeza anthu ena omwe akuti ali ndi mtima wofuna kupondereza anzawo mu nyengo ngati iyi kuti asiyiretu khalidwe lotere.
Wolemba Jarson Malowa, @JarsieM
-----------------
#Times360News
Phungu wa nyumba ya malamulo wa Mulanje Bale, wati nzochititsa manyazi kuona mayenje (potholes) ochuluka mu msewu wopita ku Blantyre kuchoka mu Lilongwe.
A Musowa ati nzokhumudwitsa kuona kuti anthu akulipira ndalama pa zipata ziwiri (tollgates) zomwe zili mu msewu-wu koma msewu wake suli bwino.
A Musowa adabwanso kuti nchifukwa chani boma silikugwiritsa ntchito ndalama zomwe zatoleredwa pa ma tollgates, kukonza msewu-wu.
Aphungu enanso adandaula ndi ma potholes omwe ali m'misewu ya dziko lino.
Pakadali pano muli phokoso m'nyumbayi, ndipo aphungu ambiri akuyankhura ndi mkwiyo pa za nkhaniyi.
Koma nduna yoona za mtengatenga a Jacob Hara wati misewu-yi ikonzedwa.
Wolemba Cathy Maulidi
-----------------
#Times360Malawi
Munthu m'modzi wamwalira ndipo wina wavulala atagwidwa ndi mvuwu mu mtsinje wa Shire m'boma la Machinga.
M'modzi wa asodzi m'bomali a Maganizo Samson wauza Times 360 Malawi kuti izi zachitika m'mawa walero pamene asodziwa anapita kukawedza nsomba mu mtsinjewu.
Mkulu wa polisi ya Liwonde m'bomali a Ulemu Kaluwa atsimikiza za nkhaniyi ponena kuti apolisi athamangira kumalowa.
Anthuwa amachokela m'dera la mfumu yaikulu Sitola m'bomali.
Wolemba Blessings Makuwira
@BMakuwira
-----------------
#Times360News
Potsatira nkhani yomwe Times 360 Malawi inalemba lachinayi yokhudza madandaulo amene anthu akukumana nawo pa Admarc m'boma la Balaka pofuna kugula chimanga m'derali, phungu wa dera la Balaka North a Tony Ngalande watsekulira misika yoyendayenda m'bomali pofuna kuthandiza anthu kupeza chimangachi mosavuta.
Poyakhula ndi Times 360 Malawi, a Ngalande ati achita izi pofuna kuthandiza anthu a bomali kupeza chakudya mosavuta potsatira madandaulo a anthu a ku derali.
M'modzi wa ogula chimangachi m'derali yemwe ndi a Magret Mthumba a zaka 51 adayamikira ganizo la phunguyu.
Wolemba Blessings Makuwira
-----------------
#Times360News
Adzukulu, omwe amakangalika ndi ntchito yokonza ku manda pakachitika zovuta, m'dera la Likangala Ward ku Zomba tsopano asimba lokoma atalandira ziwiya komanso zida zogwilira ntchito mu nthawi ya zovuta.
Khansala wa derali, a Munilla Bakali, wapereka ziwiya komanso zida zomwe ndi za ndalama zokwanira K300,000 kwa adzukulu komanso amayi otumikira munthawi ngati iyi.
Iwo ati anachiona cha nzeru kuti athandize adzukulu komanso amayiwa ndi zida komanso ziwiyazi kaamba koti mu nthawi ngati iyi sizioneka bwino kumakabwereka katundu onga uyu.
Pakadali pano, Amfumu a Chikanda ati zomwe wachita khansalayu ndi ntchito yotamandika imene iwo samayembekezera.
Walemba ndi Jarson Malowa.
-----------------
Chonde Werengani Mwachidwi Komanso Mupange Share Ma Group A Dera Lakwanu, Uthenga Ufike Paliponse Uwu.
Kodi munamvapo chani yokhudza pologalamu ya Kulondoloza ?
Nanga maboma amene tikukhalawo, kodi mukudziwa kuti muli atolankhani omwe anamphunizitsidwa bwino lomwe mwa ukadaulo kuti mudziwe za Kulondoloza?
Mwachidule chabe, Kulondoloza ndi kampeni yomwe ntchito yake ndikufuna Kulondoloza chuma cha dziko (Public Finance Management) mosogozedwa ndi a Voice of Accountability (VOA).
Tikati chuma cha dziko tikunena za ndalama zomwe zimagwitsidwa ntchito pochita zitukuko zosiyanasiyana m'madera anthu. 
Nde monga ndanena kale, maboma onse a dziko lino muli atolankhani omwe azifukula nkhani zonga izi poyenda ma ofesi a boma, komanso kukumana ndi adindo ochokera ku madera pofuna  kubweretsa poyera misonkho ya a Malawi mene ikuyendera kaya nkhani zonse zokhudza katangale zizibwera poyera ndi zina zotero.
Mamathero a zonse tikufuna dziko la Malawi lizakhale lokomera aliyense.
Nde tonse mwa ife tiyeni tiigwire ntchito imeneyi limodzi pothandizana ndi atolankhani amenewa.
Pologalamu imeneyi kwa amene mumakhala ndi nthawi yowonera wailesi ya kanena mutha kuitsatira motere;
Lachiwiri pa Zodiak TV nthawi ya 6:30pm
Lachitatu pa Times TV nthawi ya 6:30pm
Lachinayi pa Malawi Broadcasting Corporation (MBC) nthawi ya 6:30pm
Pomaliza ngati kwinakwake kukuchitika chitukuko cha mtundu wina uliwonse kaya mwamvera mchitidwe osakaza chuma cha dziko tidziwitseni ku nambala izi; 0994904006 kapena 0882567615 (WhatsApp) ndipo tizakutumizirani mtolankhani wathu kuti azafufuze zimenezo ndi kuzibweretsa poyera.
Tonse tingathe kukweza Malawi!!!
 Malawi Government 
#EuropeanUnion 
#VoA 
#PFM
-----------------
#Times360News
Anthu ena awiri awatulutsa pa belo atawamanga ku Police ya Embangweni ku Mzimba powaganizira kuti adayipitsa dzina la phungu wa nyumba ya malamulo wadela la kummwera kwa boma la Mzimba a Emmanuel Chambulanyina Jere.
Athuwa akuti adalengeza pa maliro kuti phungu wa kale wa delari a Mwaquenda Chunga  apeleka thandizo la K50,000 ndipo phungu waponoyu sanapeleke kali konse. 
Malingana ndi a Jere, izi zinakambidwa mwa ndale ndipo agwirizana kuti anthuwa atuluke koma adzapepese pa mwambo wina wa maliro pofuna kufufuta zokambakamba za anthu.
Walemba ndi Sam Kalimira.
-----------------
#Times360News
Anthu ena okhala mu mzinda wa Blantyre atha masiku asanu ndi anayi (9) tsopano, alibe madzi aukhondo.
Mwachitsanzo,  tsiku lomaliza lomwe madzi anatuluka m'mipopi ku dera la Ndirande Newlines ndi pa 5 November.
Izi zikudza ngakhale dziko lino, kuphatikizapo mzinda wa Blantyre, likuvutika ndi matenda a Cholera omwe angapewedwe anthu atamagwiritsa ntchito madzi aukhondo.
Mu uthenga wake masiku atatu apitawo, bungwe la Blantyre Water Board linati vutoli ndi kamba koti magetsi anavuta pa 10 November.
Koma vuto la madzi linayamba tsikuli lisanakwane.
Wolemba Justin Mkweu
-----------------
#TimesTalk 
Magetsi akupitilira kuvuta mdziko lino. Kodi kukonza kwake kweni kweni nkutani?
Tipatseni ndemanga yanu.
-----------------
A Komiti yoona za ulimi ku nyumba ya malamulo ati agwilitsa ntchito ma kampani a boma, ngati SFFRFM ndi Admarc, pogulitsa feteleza ngati ogulitsa feteleza ena mdziko muno apitilize kugulitsa fetelezayu mokwera mtengo.
Mwayilandira Bwanji nkhaniyi? Tumizani ndemanga zanu ku 1895. #BreakfastLiveOnTuesday
-----------------
#Times360News
Mlangizi wamkulu waboma pankhani ya malamulo a Thabo Chakaka Nyirenda walembera kalata kampani ya Columbia Gem House yaku America kufuna $309.6 billion (zomwe ndi pafupifupi K310 trillion) zomwe nthambi yake ya Nyala Mines Limited siidapeleke ku boma pamene imayang'ana miyala ya mtengo wapatali ku mgodi wa Chimwadzulu ku Ntcheu.
Ngati ndalamazi zingapelekedwe ndiye kuti mavuto onse akusowa ndalama zakunja akhonza kutheratu.
Ndalamazi ndizokwanila kuyendetsa bajeti yadziko la Malawi Kwa zaka zopitilira 100. 
Walemba ndi Taonga Sabola
-----------------
#TimesTalk 
Chipani cha Democratic Progressive (DPP) chapempha boma la Tonse kuti liyitanitse Referendum kuti anthu asankhe ngati boma lomwe lili panoli akulifunabe kapena ayi.
Inu mukuiona bwanji nkhaniyi. Tiyimbileni foni madzulo ano kuyambila 5 koloko. 
#itsabouttime
-----------------
#TimesTalk
President Lazarus Chakwera wasintha ganizo lake lopita ku Austria ndi Rwanda ngati njira yopulumutsila K268 million yomwe ikanagwila ntchito pa ulendowu. 
Kodi kwina ndi kuti komwe ndalama za boma zikuonongeka ndipo ndikofunika kukonzako msanga?
#itsabouttime
-----------------
Mtsogoleri wa dziko lino a Lazarus Chakwera mmawa uno akuyendera ntchito yokuza madzi m'boma la Nkhata Bay, yomwe ili pansi pa bungwe la Northern Region Water Board.
Cholinga cha ntchitoyi ndi kufuna kufikila anthu opitilira 105,000 ndi madzi abwino akumwa.
Olemba Feston Malekezo
-----------------
#Times360Malawi #News #JustIn
Kunali mpungwepungwe pa stage ya Jumbe ku Makhetha mu mzinda wa Blantyre pamene anthu amderali amafuna mayankho munthu wina atabweletsa matumba a chimanga pafupifupi 100 olembedwa "Malawi Government not for sale".
Mmodzi mwa anthu omwe tinaapeza pa malopa anati anthu anali odabwa kaamba koti matumba a chimanga cho amaoneka kuti ndi matumba amene akupelekedwa kwa anthu omwe akhudzidwa ndi Namodwe otchedwa Freddy.
Munthu anabweretsa chimangacho pa chigayo ndipo anthu anayamba kumufunsa kuti wachitenga kuti.
Pamene analephera kupereka mayankho, anthu anaitanitsa apolisi.
Reported by Serah Chilora
-----------------
Bungwe lotolela misonkho la Malawi Revenue Authority layamba kutolela misonkho yatsopano pa malipilo yomwe Parliament inavomeleza mundondomeko ya chuma cha chaka chino.
Anthu adzidulidwa msonkho owonjezela zomwe zapangitsa kuti ndalama zomwe amalandila zitsike.
Kodi nkhaniyi mukuyiwona bwanji? 
Brian Banda akhala akulankhula ndi akulu akulu a MRA kuti ayitambasule nkhaniyi komanso kutenga ndemanga ndi mafunso anu.
Madzulo ano kuyambila 5 koloko pa wailesi ya Time
-----------------
MFUNDO ZINA MU ZOLANKHULA ZA PRESIDENT LAZARUS CHAKWERA PA NKHANI YA LIPOTI LA ACB LOKHUDZA SATTAR. 
1. Wachotsa ntchito mkulu wa nthambi ya polisi Dr. George Kainja.
2. Zuneth Sattar adalandira ma contract 16 kuchoka ku MDF ndi Police mu 2017 mpaka 2021 a 150 million Dollars.
3. Bwanankubwa oyang'anira nyumba ya chifumu, Prince Kapondamgaga amuimitsa pa ntchito.
4. Wachiwiri kwa mtsogoleri wa dziko lino Dr Saulos Chilima awaimitsa kaye ntchito. Izi zikutanthauza kuti a Chakwera aleka kaye kutuma a Chilima pa ntchito zosiyanasiyana.
5. Palibe ndi m'modzi yemwe wa nduna zake yemwe akupezeka pa mndandanda wa oganiziridwa. 
6. Anthu okwana 84 ndi omwe akuganiziridwa kuti adapindula ndi Sattar.
 7. Magulu monga MDF, Police, MRA, PPDA, OPC, ofesi ya wachiwiri kwa mtsogoleri wa dziko, mabwalo a milandu, mabungwe omwe siaboma, nyumba ya chifumu, unduna ofalitsa nkhani, wazachuma, wa zamalo, wachitetezo cha mdziko komanso atolankhani adapindula ndi Sattar.
 8. Ogwira ntchito m'boma okwana 53, apano komanso kale adapindula ndi Sattar.
9. Zipani zonse zikuluzikulu zidalandila kanthu kuchokera kwa Sattar.
10. Ogwira ntchito m'boma komanso zipani za ndale ziyambe kuwulula mphoto zomwe amalandira kuchoka kwa a Sattar.
11. ACB yati anthu okwana 13 awafufuza mokwanira ndipo pali chikhulupiliro akuti adachita za katangale ndi Sattar.
#itsabouttime
-----------------
#TimesTalk 
President Chakwera kudzera mwa mneneri wawo wati pakadali pano alibe chidwi chochotsa zina mwa mphamvu zawo monga momwe analonjezela pa nthawi yokopa anthu. 
Iwo ati pakadali pano chidwi chawo chili pa malamulo omwe angathandize a Malawi. 
Kodi inu nkhaniyi mukuiona bwanji.
Tiyimbileni phone madzulo uno pa wayilesi ya Times kuyambila nthawi ya 5 koloko. 
#itsabouttime
-----------------
#Times360Malawi
Komiti ya aphunzitsi a masewero a mpira wamiyendo m'boma la Ntcheu yadandaula ndi m'chitidwe wa matimu ena m'dziko muno amene akubwezeretsa m'mbuyo ntchito yosula osewera m'bomali.
Wapampando wa komitiyi a John Mofolo ati matimu ena akupitilira kutenga osewera a matimu a m'bomali mosatsata ndondomeko ndikumakawagwiritsa ntchito m'masewero awo a maligi a m'zigawo zina m'dziko muno.
A Mofolo ati zimenezi zikubwezera m'mbuyo chidwi cha matimu amene amasula osewerawa kaamba koti sapeza phindu lililonse osewerawa akamatengedwa mu njira ya mtunduwu. 
Apa iwo apempha matimu m'bomali kuti adzisainirana m'gwirizano ndi osewera awo kuti adzitha kupeza phindu osewerawa akamatengedwa ndi matimu ena.
Izi zikudza pamene sizoni ya chaka cha masewero cha 2023 ya maligi osiyanasiyana ili mkati m'dziko muno.
Wolemba Pemphero Malimba
-----------------
#Times360News
Apolisi m'boma la Zomba amanga bambo wa zaka 21 kamba komuganizira kuti amachita mathanyula ndi mnyamata wa zaka 13.
Wachiwiri kwa mneneri wa apolisi ku Zomba, a Aaron Chilala wati bamboyu anachita izi usiku wina, mkazi wake atapita ku maliro.
"Mwanayu ndi anthu ena ankakhala kunyumba ya  bamboyu yemwe usiku wina anaitana mnyamatayu ku nyumba yake ina komwe anakamugona. Iye anamuopsezaso kuti asauze anthu izi," anafotokoza a Chilala.
Iwo anatinso kuchokera nthawi imeneyi mnyamatayu wakhala akuvutika kuchita chimbudzi ndipo anakanena nkhaniyi ku polisi ya Kachulu komwe atamupititsa ku chipatala anapezeka kuti anamupatsiranso matenda opatsirana pogonana.
Wolemba Tiyese Monjeza.
-----------------
#Times360Malawi #News 
Apolisi ku Zomba amanga sing'anga wina wa ku Mozambique kaamba komuganizira kuti adakhala akugwililira asungwana anayi a apachibale.
M'neneri wa apolisi ku Zomba, a Patricia Sipiliano, watsimikiza zankhaniyi ndipo wati mkuluyu dzina lake ndi Malizani Chibingu Paoneke wa zaka 23.
Sipiliano wati izi zimachitikira ku Khonjeni mu mwezi wa July, chaka chatha.
A Sipiliano ati kumayambiliro a zonse, sing'angayu adatenga atsikana awiri kupita nawo kunyumba yake kuti akawathandize za mavuto awo kenako adapezeka kuti wakwatira atsikana awiri onsewo.
Kumayambiliro a chaka chino, atsikana awiri ena omwenso ndi abale awo a atsikana omwe adakwatirana ndi sing'angayu adapita kukacheza kunyumba ya mkuluyu, yemwe adayambanso kugona ndi alendowo.
Izi sizidasangalatse makolo a atsikanawa omwe adakanena nkhaniyi ku polisi ndipo atsikanawa atakawayeza ku chipatala chachikulu cha Zomba, anawapeza ndi matenda opatsirana pogonana.
Wolemba Jarson Malowa, @JarsieM
-----------------
#Times360News #Sports
Timu ya mpira wa manja ya dziko lino yagonjetsa Zimbabwe 47-35 kuti ipitilire kupambana mu mpikisano Cosana Tri-Nation.
Walemba ndi Mphatso Malidadi.
-----------------
#Times360Malawi
Oweruza milandu ku bwalo lalikulu a Anabel Mtalimanja wagamula kuti a Lovemore Amanzi Phiri,a zaka 40 zakubadwa, akakhale ku ndende zaka 48 atawapeza olakwa pa mlandu ogwililira mwana wa zaka 7.
Oyimila boma pa milandu 
Cecilia Zangazanga anauza bwaloli kuti Phiri, yemwe panthawiyi ankagwira ntchito ku Chipatala cha Mchinji, anagwilira mwanayu pa nthawi yomwe anakonza chikondwelero.
Chikondwelerocho chitatha, Phiri anadzipereka kumakasiya anthu m'makwawo ndipo apa ndipomwe anapeza mpata omugwililira mwanayo.
Phiri amachokera mmudzi mwa Kamoza, mfumu yayikulu Mkumbira mboma la Nkhatabay.
Reported by Rebecca Chimjeka
-----------------
#Times360News
Bwalo la second grade Magistrate ku Neno laimitsa kaye mlandu wa yemwe anali mlangizi wa zamaphunziro a sukulu za Pulaimale ku Neno Betino Mpapa omwe akuwaganizira kuti anapereka pathupi kwa mwana wa zaka 16.
Bwaloli, kudzera kwa magestrate Margaret Khobili, linatulutsa mboni zinayi kuphatikizapo dotolo yemwe adaperekera umboni wa zotsatira za ku chipatala , apolisi, malume ake a mwanayu komanso mwanayu yemwe anaperekera umboni wake kumbali.
Kutsatira maumboni onse, bwaloli lapeza kuti mwanayu wakhala akugonedwa maulendo anayi ndipo kuti alidi ndi pathupi pa miyezi iwiri. 
Koma a Mpapa akana mulanduwu ndipo bwaloli layimitsa mlanduwu kufikira pa 16 June. 
Wolemba Blessings Tambala
-----------------